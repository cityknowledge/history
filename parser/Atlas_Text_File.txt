test
24
400
.All’alba del 400 Alarico, re dei visigoti (un ramo dei goti che l’imperatore romano Teodosio
(347-95) aveva stanziato nei balcani, accettando per primo i barbari all’interno
dell’impero e promuovendone il massiccio arruolamento), dopo aver depredato l’Oriente
entra in Italia (401) e avanza su Milano (capitale dell’impero d’Occidente), costringendo
l’imperatore Onorio a riparare a Ravenna (402), che diventa la nuova capitale, ma viene
sconfitto (403) dal generale barbaro-romano Stilicone e si rifugia in Illiria. Qualche anno
dopo, ricostituito l’esercito, Alarico ritorna in Italia, invade la pianura veneta (408), saccheggia
Roma (410) e poi muore presso Cosenza (la leggenda narra che viene sepolto sotto
il Busento, il mitico magico fiume che la storia vuole custode delle sue spoglie e del suo
tesoro). I visigoti poi lasciano l’Italia, diretti prima in Francia e quindi in Spagna. Dietro
di loro altri barbari/germani e asiatici invadono la pianura veneta e intanto si sfascia l’impero
romano. Dalla terraferma molti si rifugiano nelle isolette della laguna difese dall’acqua.
Grado, sulla foce dell’Isonzo, accoglie i fuggitivi di Aquileia. Caorle, sull’estuario del
Livenza, quelli di Concordia, anch’essi al seguito del loro vescovo. Melidissa (poi Eraclea),
tra le bocche del Livenza e del Piave, e Jesolo, vicino al Piave, offrono riparo alla popolazione
e al vescovo di Oderzo. Gli abitanti di Altino, con il loro vescovo, trovano rifugio a
Torcello, ma anche a Burano, Mazzorbo, Murano, mentre chi proviene dalla zona di
Treviso si spinge a Rialto o fino a Malamocco. Quelli dei colli Euganei, di Monselice e di
Padova si stabiliscono a Malamocco e a Chioggia, mentre alcuni si rifugiano nell’arcipelago
di isolette che si chiamano Rialto, Olivolo, Dorsoduro, Spinalunga (poi Giudecca). Tra
questi rifugi lagunari emergono per importanza Melidissa, Grado e Torcello. Melidissa
come sede politica e militare, ovvero residenza del magister militum, che coordina i vari tribuni
eletti nelle singole isole o raggruppamenti di isolette, ma che dipendono dall’esarca
di Ravenna, rappresentante dell’imperatore d’Oriente. Grado come centro religioso. Torcello,
«profetessa della grande Venezia», come centro commerciale. Passato il pericolo delle
invasioni alcuni profughi ritornano alle loro case, altri decidono di rimanere in laguna
ed iniziare una nuova vita. Nella grande regione della Venetia romana comincia così a sorgere
una nuova Venezia marittima formata da tante piccole isole sperdute nelle lagune tra
le foci dell’Isonzo e del Po: isolette che vanno da Grado a Cavarzere e dove adesso sempre
più spesso pulsa la vita. È la Venezia anfibia di cui parla Plinio, abitata dai veneti, dagli
esuli troiani in fuga verso la libertà, Antenore ed Enea ...
Gli immigrati si adattano alle nuove condizioni di vita che l’ambiente offre (pesca, caccia,
pastorizia, ortocultura, saline, navigazione fluviale e costiera, commercio), ma portano
anche le loro conoscenze, la loro economia fatta di agricoltura, allevamento di animali e
di artigianato, e portano infine, essendo fuggiti in maggioranza in gruppi compatti e organizzati,
le loro strutture sociali, per cui danno vita alla civiltà lagunare, difesa dalle sue
invalicabili mura d’acqua. Pertanto, ogni isola o arcipelago di isolette diviene il centro
autonomo e indipendente di una precisa comunità, che ruota attorno ad una o più famiglie
importanti. Ciascuna isoletta-comunità si organizza così socialmente, politicamente e
amministrativamente, governandosi cioè da sé, dotandosi in primis di una chiesa attorno
alla quale sorgono palafitte e capanne di giunco, o i casoni spesso a pianta rettangolare con
muri di fango e tetti di paglia. I rappresentanti di queste isole-comunità si riuniscono a
Grado (466) per dar vita ad una Federazione delle isole, e così meglio difendersi dai pericoli
comuni rappresentati dai pirati, giacché, nella grande confusione prodottasi in seguito
alle invasioni, Padova e Altino, i due municipi romani che si dividevano la giurisdizione
sulla laguna, non sono più in grado di garantire un controllo del territorio. Poi cade (476)
l’impero romano d’Occidente e la laguna rimane legata all’impero d’Oriente ...
25
421
.Leggendaria fondazione della prima
chiesa e leggendaria nascita di Venezia. È il
25 marzo, giorno in cui si celebra la creazione
del mondo, l’Annunciazione a Maria e la
crocifissione di Cristo: a Rialto si dà solennemente
l’avvio alla prima costruzione
sacra, dedicata al beato Giacomo Apostolo,
cioè la chiesetta di S. Giacomo o Giacometto
alla presenza di quattro vescovi: Severiano
di Padova, Ilario di Altino, Epodio di
Oderzo e Giocondo di Treviso, che si dividono
territorialmente la cura delle anime
dei venetici (o venétikoi), gli abitanti delle
isole così chiamati per distinguerli dai veneti
che abitano la terraferma. Assieme ai vescovi
ci sono anche i rappresentanti del
potere politico, tre consoli inviati da Padova,
la città che stende la sua giurisdizione su
gran parte del territorio lagunare e in particolare
sul sito dove la chiesa verrà costruita.
Sommando la data del mese di fondazione
della Chiesa di S. Giacometto (25) o l’anno
(421) si ottiene sempre 7, un numero che ritroveremo
come somma (1204) o come cifra
finale nei momenti critici della storia della
Repubblica (697, 1177, 1297, 1797). In aggiunta,
nell’area lagunare si contano 7 insediamenti
importanti: Grado, Caorle, Melidissa
(poi Eraclea), Equilo (poi Jesolo),
Torcello, Malamocco, Clugia major (poi
Chioggia). Ci sono poi 7 grandi fiumi (Isonzo,
Tagliamento, Livenza, Piave, Brenta,
Adige, Po) e 7 porti: Chioggia, Pastene (poi
Portosecco), Malamocco, S. Erasmo, S. Nicolò
(poi detto porto del Lido), Lio Maggiore
(o Equilano), Treporti [Cfr. Molmenti I
35]; per non parlare dell’abilità degli abitanti
della laguna (pescatori, salinai, costruttori
di barche, barcaioli, mercanti) capaci di
saper navigare i Septem Maria, cioè i 7 mari
cui accenna Plinio, ovvero i 7 specchi lagunari
che si stendono dal delta del Reno,
appena sopra Ravenna, al delta dell’Isonzo:
Reno-Po (1), Po-Adige (2), Adige-Brenta (3),
Brenta-Piave (4), Piave-Livenza (5), Livenza-Tagliamento
(6), Tagliamento-Isonzo (7).
Ricostruita nel 1071 e consacrata il 25 luglio
1177 da papa Alessandro III, la Chiesa
di S. Giacometto è dotata (14° sec.) di un
orologio, sistemato sulla facciata, mentre
nel 15° sec. si costruisce il porticato ligneo
retto da cinque colonnine filiformi di stile
gotico. Salvatasi da un incendio, che coinvolge
tutta la zona di Rialto (1514), la chiesa
viene subito restaurata, conservando
l’originaria forma, mentre il campanile è
danneggiato irreparabilmente per cui si
preferisce demolirlo (1515). In seguito, la
chiesa subisce ancora una ristrutturazione
e un rinnovamento architettonico, prima
nel 1531 e poi nel 1601, mentre nel 1749
viene rifatto l’orologio e nel 1792, in linea
con la facciata, si erige un piccolo campanile
a vela con tre piccole campane.
La laguna è dunque un territorio romano
amministrato in prevalenza da due municipi,
Padova e Altino, la cui linea di divisione
è rappresentata dal Canal Grande, che in
origine non si chiama così, avendo ogni tratto
un suo nome preciso. Il Canal Grande nasce
come un ramo del fiume Brenta (o Medoacus,
cioè tra due laghi), che i padovani
navigano per giungere a Methamaucus (poi
Malamocco), dove tengono i loro fondachi e
da qui veleggiano la laguna fino a Ravenna,
dove prendono la strada per Roma. Malamocco,
peraltro, nata dal delta del Brenta,
esiste già nel 302 a.C., quando vi è sconfitto
Cleonimo re di Sparta, secondo le testimonianze
dello storico latino padovano Tito
Livio, che nelle sue Historie descrive dettagliatamente
questa vicenda.
PADOVA ha origini che si perdono nella leggenda.
L’Ariosto nell’Orlando furioso (c.
XLI) la dice fondata da Antenore, in fuga
da Troia, ai piedi dei colli Euganei sul
fiume Brenta e non sul Bacchiglione perché
solo dal 582 d.C. a causa della rotta della
Cucca (589) il Brenta non bagna più Padova,
sostituito appunto dal Bacchiglione,
ai tempi in cui l’angolo nord orientale della
pianura Padana abitato dai veneti è detto
appunto Venetorum angulus:
Fra l’Adige e il Brenta, a’ piè de’colli
Che al trojano Antenor piacquer tanto,
Con le sulfuree vene e rivi molli,
Con lieti solchi e prati ameni a canto,
Che con l’alta Ida volentier mutolli
Col sospirato Ascanio e caro Xanto.
26
Nel 226 a.C. Padova, «segnalata per la coltura
del fertile territorio, e per le sue lane
[...] e per molte altre manifatture, e merci
che i Padovani spedivano fino a Roma,
mentre per lo fiume Medoaco ne traevano
da oltre mare» [Crivelli 234], stringe rapporti
di alleanza con i romani, spintisi per
la prima volta a nord della penisola allo
scopo di espandersi nella Gallia Cisalpina
(cioè l’Italia settentrionale escluso il Veneto).
In seguito, la città è dichiarata colonia
romana (89 a.C.) e infine municipio (49
a.C.), avente cioè un’ampia autonomia amministrativa.
Incendiata e distrutta prima
da Alarico (409 d.C.) e poi da Attila (455), la
città è abbandonata da molti abitanti che
cercano rifugio in laguna.
ALTINO o Altinum, fondata dagli euganei o
dai veneti, comincia a subire il processo di
romanizzazione dal 131 a.C., diventando
città satellite della città fortezza di Aquileia,
ovvero centro delle attività logistiche,
sede di magazzini per gli approvvigionamenti
e residenza delle famiglie dei pendolari
delle armate. Altino è quindi anche luogo
di soggiorno di nobili e funzionari romani,
crocevia di strade romane che la collegano
a Roma, a Genova, alla Germania e
all’Istria. Circondata da un anello di fiumi
e canali che garantiscono il ricambio continuo
delle acque, la città arriva a contare
fino a centomila abitanti distribuiti nei suoi
ricchi quartieri e viene innalzata a municipio
romano tra il 49 e il 42 a.C., divenendo
uno dei maggiori scali dell’alto Adriatico.
Marziale [40-104 a.C.] la paragona a
Baia (in Campania) per lo splendore delle
sue ville. Invasa e distrutta da Attila nel
452, Altino è definitivamente abbandonata
a seguito dell’invasione longobarda (639) e
i resti della città romana diventano cava di
materiale da costruzione per le isole della
laguna perché Altino, caso unico nel Veneto,
non sarà più abitata nel corso dei secoli,
fino a quando agli inizi del 20° sec. imponenti
opere di bonifica non renderanno il
sito nuovamente vivibile.
RAVENNA, «fabbricata su palafitte e attraversata
da corsi d’acqua», scrive Strabone,
viene fondata durante l’invasione gallica
dagli umbri in fuga verso le isole. Diventata
municipio romano autonomo, viene dotata
del porto di Classe, fatto costruire da
Augusto (I sec. a.C.), per ospitare l’armata
navale dell’Adriatico. Onorio la sceglie come
capitale dell’impero d’Occidente nel
402, anno in cui vi si rifugia perché la ritiene
città sicura, imprendibile, circondata da
vaste lagune tra i fiumi Ronco e Montone e
per di più fortificata. Ma Odoacre la vince
(476) e anche lui la sceglie come capitale,
come fa Teodorico (493-526), re degli ostrogoti,
grazie al quale la città raggiunge il suo
massimo splendore. Conquistata da Belisario
e Narsete (552), Ravenna diventa la
sede degli esarchi bizantini fino al 752,
anno in cui il re longobardo Astolfo (749-
756) la conquista: la città passa ai franchi
(754) che la danno alla Chiesa (756), finché
non viene sottomessa da Venezia (1441)
anche se per breve tempo. Aggredita dall’avanzare
delle coste, la sua primitiva laguna
scompare e svanisce anche la sua importanza
navale a tutto vantaggio della nascente
Venezia.
.Il timore delle invasioni barbariche, che
si erano susseguite in ondate minacciose,
aveva convinto i padovani ad organizzare
un rifugio in laguna. Nel 401 erano scesi i
visigoti guidati da Alarico, fermati da un
altro barbaro al servizio di Roma, Stilicone,
salutato come il liberatore d’Italia, che li
aveva vinti a Verona (403). Pochi anni dopo
aveva imperversato Radagaiso con le sue
orde gote e sveve (407), subito imitato da
vandali e alani (408), mentre nel 413 era
sceso ancora Alarico, arrivando a saccheggiare
Padova, e nel 414 il suo successore
Ataulfo. Sei consoli sono quindi incaricati
di soprintendere alla costruzione della
Chiesa di S. Giacometto, pensata come il centro
della futura comunità lagunare padovana;
tre per assistere all’esecuzione dell’opera
e altri tre per controllarne, due anni
dopo, la realizzazione e avviare l’insediamento,
come recita il documento sulla fondazione
della città, salvato dall’incendio (2
febbraio 1420) del Palazzo della Ragione di
Padova, un documento che è da taluni considerato
falso, obiettando che nel 421 i consoli
siedono soltanto a Ravenna e a Roma
[Molmenti I 499].
27
28
Esiste un’altra versione sulla fondazione
della Chiesa di S. Giacometto: la si vuole edificata
come voto di un costruttore di barche,
un greco chiamato Entinopo. Allo
scoppio di un incendio (418), che coinvolge
24 case di legno nell’isola di Rialto, egli
esprime assieme agli astanti un voto augurale,
promette di costruire una chiesa affinché
un episodio del genere non abbia
più a ripetersi. Non fa in tempo ad esprimere
il voto che «s’estingue la fiamma da
una repentina pioggia» [Sansovino 2]. Ora,
che siano stati i padovani a costruire S. Giacometto
o che sia stato un ricco costruttore
poco importa. La cosa davvero importante
è che con la fondazione di S. Giacometto si
comincia a parlare della storia di Venezia:
nella data 25 marzo 421 si fondono storia e
leggenda. Quanto poi al resoconto storico
della fondazione di S. Giacometto, bisogna
dire che l’insediamento nelle molte isole
della laguna, anche in quelle minori, segue
lo stesso canovaccio: prima sorge l’edificio
religioso, rappresentato da una torre, la
Torre di preghiera come luogo privilegiato
per la famiglia titolare dell’insediamento,
poi segue la costruzione della residenza
della stessa famiglia e contestualmente
quella della comunità. In altre parole, dopo
la costruzione della chiesa prende corpo
l’urbs, la forma urbana. Per esempio nel
contesto della città futura le chiese di S.
Pietro di Castello e S. Angelo Raffaele segneranno
in seguito i due punti estremi
dell’insediamento, i confini entro cui essa
dovrà prendere forma, il perimetro sacro
della città, che un’altra leggenda più tarda
dice voluta da Dio, per cui nascerà il mito
di Venezia come creazione divina.
431
.L’imperatore d’Oriente Teodosio II convoca
il Concilio ecumenico di Efeso (antica città
sulla costa dell’Asia Minore) per cercare di
mettere d’accordo Cirillo (patriarca di
Alessandria) e Nestorio (patriarca di Costantinopoli),
che si erano inutilmente rivolti
al papa per decidere se in Cristo prevale
la natura divina o quella umana. Alla presenza
di 200/250 rappresentanti ecclesiastici
si condanna la dottrina di Nestorio – prevalenza
in Cristo della natura umana – e si
accetta invece la formulazione sostenuta da
Cirillo, che peraltro era stata approvata nel
primo Concilio di Nicea (325) – unità e trinità
di Dio e quindi prevalenza in Cristo della
natura divina. La risoluzione del Concilio è
accettata da cattolici e ortodossi [v. 451].
451
.L’imperatore d’Oriente Flavio Marciano
convoca il Concilio di Calcedonia (presso
Costantinopoli). Alla presenza di oltre 500
partecipanti si condanna la dottrina monofisita
e si accetta invece quella agostiniana
della duplice natura (due naturae, una persona),
formulata da papa Leone I (440-61).
I monofisiti, invece, che appartengono a tre
chiese distinte (copta, siriaca giacobita,
armena) credono che nella persona storica
di Gesù Cristo esista una sola natura, quella
divina del Figlio di Dio. Essi, cioè credono
che l’umanità di Gesù è solo apparente,
o per lo meno totalmente ‘dissolta’ nella
sua divinità. Le risultanze del Concilio sono
accolte da anglicani, cattolici, luterani,
ortodossi, ma il papa si rifiuta di accettare
il 28° canone del Concilio che sancisce l’uguaglianza
fra la sede apostolica di Roma e
il patriarcato di Costantinopoli, assegnando
a quest’ultimo il primato.
452
.Le isole della laguna diventano la meta
di chi teme e fugge l’incursione in terraferma
di Attila, re degli Unni (434), che sconfitto
(451) a Chalons-sur-Marne, nella Gallia,
dal generale romano Ezio, ricompone il
suo esercito in Pannonia (la parte occidentale
dell’Ungheria, il Burgenland, poi Land
Austriaco, una parte di Vienna e anche la
Slovenia), scende in Italia attraverso le Alpi
Giulie, assedia Aquileia – la città che nei
suoi 632 anni di esistenza nessuno era riuscito
a conquistare – e la prende dopo tre
mesi, distruggendola in gran parte; poi
entra nella terraferma veneta, provocando
nuove fughe nelle isole della laguna dopo
quelle verificatesi ad inizio secolo con le
precedenti incursioni di Alarico e altri barbari:
sotto la spinta di Attila emìgrano con
effetto domino oltre agli abitanti di Aqui-
29
leia, anche quelli di Concordia, Oderzo, Altino,
Padova ed Este. Il trasferimento interessa
probabilmente gruppi appartenenti
ad un determinato ambiente, che ricreano
nelle isolette della laguna più prossime al
loro paese da cui sono in fuga le proprie
strutture sociali.
Ecco come Giovanni Diacono descrive le
12 più importanti isole del futuro Dogado
nella sua Cronaca veneziana che va dall’invasione
longobarda all’anno 1008 [in
De Biasi La cronaca ... I, 23-4]: «La prima si
chiama Grado: è dotata di alte mura, abbellita
di molte chiese ed inoltre ricca di
corpi di santi e, come Aquileia è stata
capitale e metropoli dell’antica Venezia,
così pure essa lo sarà della nuova.
Seconda è l’isola di Bibione.
La terza si chiama Caorle; il vescovo di
Concordia, quivi giunto coi suoi fedeli per
timore dei Longobardi, col consenso di
papa Teodato (Adeodato I, 615-618), decise
di stabilire in quest’isola per il futuro la
sede del suo episcopato e di risiedervi.
Quarta è l’isola, nella quale un tempo fu
fatta costruire con grande cura dall’imperatore
Eraclio una città, ma in seguito,
consunta dal tempo, i Venetici la ricostruirono
in piccole proporzioni; e dopo
che la città di Oderzo fu conquistata dal
re Rotari, il vescovo di quella città, col
‘privilegio’ di papa Severino, volle riparare
in questa città di Eraclea e fissare
quivi la sua sede.
La quinta isola si chiama Equilo; in questa
poiché la popolazione che vi risiedeva
mancava della sede episcopale, fu istituito,
per decisione apostolica, un nuovo
episcopato.
Sesta è l’isola di Torcello la quale, benché
non sia affatto dotata di mura cittadine,
tuttavia, circondata com’è dalla protezione
delle altre isole [Burano, Mazzorbo,
Costanziaca, Ammiana e altre minori],
giace in mezzo ad esse assai sicura.
La settima isola si chiama Murano.
Ottava è l’isola di Rialto, la quale, anche
se la popolazione ha cominciato ad abitarla
per ultima, tuttavia è la più ricca e
la più esaltata fra tutte, perché non solo
si distingue per la bellezza delle sue
chiese e delle sue case, ma anche perché
è la capitale del ducato e la sede [futura,
ca. 7756-776] dell’episcopato [di Olivolo,
che Diacono considera un tutt’uno con
Rialto].
Nona è l’isola di Metamauco, la quale
non manca di quelle fortificazioni che sono
proprie della città, ma è (anche) cinta
quasi da ogni parte da un bel lido. Quivi
la popolazione ottenne, per disposizione
dell’autorità apostolica, di avere la sede
episcopale.
Decima è l’isola di Poveglia.
Undicesima è la Chioggia Minor (Sottomarina?)
[o una delle isole che poi unite
formeranno Pellestrina?], nella quale c’è
il bel monastero di S. Michele.
La dodicesima isola è denominata Chioggia
Maggiore.
C’è infine, all’estremo confine della Venezia,
un castello che si chiama Cavarzere;
vi sono inoltre, nella medesima provincia,
moltissime isole abitabili».
Tuttavia, questo elenco non rappresenta
compiutamente la situazione delle lagune
nei primi tempi della formazione del
ducato, sia per le isole che non vi sono ricordate
come Ammiana, Costanziaca e
Burano per esempio, sia per alcune che vi
sono citate, come Poveglia, ma che avranno
una certa importanza solo in tempi
successivi. In ogni caso, nel Patto lotariano
[v. 840] saranno citati 18 centri abitati.
Gli abitanti in fuga da Aquileia trovano riparo
a Grado, loro isola e porto, dove si trasferiscono
anche altri friulani, che si distribuiscono
pure nell’isola di Bibiana (o Bibione),
alle foci del Tagliamento, o in quella
chiamata Caprulae, alle foci del Livenza.
A Caprulae (poi Caorle), così detta perché
qui i caprai di Concordia tengono le capre,
giungono anche i più agiati concordiesi, oltre
ad alcuni opitergini, ovvero gli abitanti
di Oderzo, che in massima parte preferiscono
riversarsi nell’isola di Melidissa (poi
Eraclea). Chi fugge da Feltre e Belluno popola
l’isola posta tra le foci dei fiumi Piave
e Livenza, detta Equilo o Equilio (poi Jesolo)
perché terra di cavalli allevati dai coloni
che qui in precedenza si sono rifugiati. I
fuorusciti di Altino preferiscono riparare
nelle isole della laguna nord che prenderanno
i nomi delle sei antiche porte della
città: Torcellum (Torcello), Majorbium (Mazzorbo),
Buranium (Burano), perché quella
porta guardava verso tramontana (o bòrea,
quae versus boreas respiciebat), Amorianum
(Murano), Costantiacum (Costanziaco), Ammianum
(Ammiana). Chi proviene dalle
parti di Este, Padova, Monselice o dai colli
Euganei si sistema nelle isolette della laguna
sud, cioè si ferma a Chioggia oppure si
spinge fino a Lido Pristino o Pastria (poi Pellestrina),
fino a Metamauco (poi Malamocco),
porto fluviale e marittimo di Padova, o
sbarca a Popilia (poi Poveglia) o ancora più
dentro nell’arcipelago di isolette della zona
30
di Olivolo (poi Castello) e Rivoalto (poi Rialto),
comprendente Luprio (poi Santa Croce),
Gemini (o Gemelle) e Dorsoduro.
AQUILEIA fondata secondo la leggenda da
Aquilo, compagno di Antenore, o forse da
Marco (uno dei quattro evangelisti con Luca,
Matteo e Giovanni), seguace prima dell’apostolo
Paolo e poi di Pietro, che lo invia
qui nel 46 d.C. per evangelizzare il Nord-
Est. Agli effetti storici Aquileia sorge grazie
ai romani nel 181 a.C., sul fiume Aquilis
(poi Natisone), un subaffluente dell’Isonzo,
come fortezza-sentinella d’Italia per mantenere
il possesso della zona minacciata
dalla presenza dei galli, impedire la discesa
di altri barbari, servire infine come
punto di partenza delle truppe per ulteriori
conquiste verso la Germania, la Pannonia
e i Balcani. La difesa di Aquileia comincia
però dall’Istria, provincia romana
dal 177, dove vengono fondate Trieste e
Pola ed erette fortificazioni lungo il confine:
un doppio vallo fortificato contro i
barbari a protezione di tre strade, la Flavia,
la Gemina (da Aquileia a Trieste e oltre)
e la Postumia. Nel tempo Aquileia diventa
municipio (89 a.C.) e una delle più
forti e più ricche città dell’impero, addirittura
la capitale della X Regione, chiamata
Venetia et Histria, sotto Augusto (8 a.C.). La
Venetia ha come confini tre fiumi, a ovest il
Tartaro, ad est il Timavo e a sud il Po, mentre
l’Histria è compresa tra i fiumi Timavo
e Arsia. Nella fortezza di Aquileia c’è il
comando strategico, mentre nella vicina
Concordia c’è il lusso romano delle famiglie
dei funzionari e dei generali. A Grado
e ad Altino, le prime isole che daranno vita
al futuro Dogado e quindi a Venezia, ci
sono anche i lucrosi commerci. Danneggiata
nel 401 da Alarico (370-410), re dei visigoti,
Aquileia è distrutta nel 452 da Attila
(406-53), re degli unni. In seguito, la città
tenta di risorgere, ma al passaggio degli
ostrogoti con Teodorico (489) e dei longobardi
(569) la popolazione ripara nelle isole
della laguna di Grado e l’importanza della
città diminuisce.
CONCORDIA sorge nel 42 a.C., a metà strada
tra Aquileia e Altino, col nome di Julia
31
Concordia in onore di Cesare e della concordia
raggiunta tra i triumviri. È quindi
una colonia militare romana, residenza e
luogo di villeggiatura di nobili romani e
funzionari, ma soprattutto sede di una importante
fabbrica di frecce (sagitte), donde
l’appellativo, datole nel 1800, di Sagittaria
per cui verrà a chiamarsi appunto Concordia
Sagittaria. Distrutta da Attila (452), che
nella sua visione di barbaro considera le
città un attentato alla natura, alla campagna
aperta, Concordia è ricostruita nel 494,
quindi occupata e usata prima dai barbari/germani
come centro militare e poi dai
longobardi. Il progressivo interramento
della laguna la spinge lontano dal mare.
GRADO è in origine lo scalo (gradus) di A-
quileia, costruito tra l’estuario del Tagliamento
e quello dell’Isonzo, su un arcipelago
di isolette molte delle quali poi inghiottite
dall’acqua e dal mistero. Fino a quando
Aquileia rimane sentinella e fortezza romana,
Grado ha un’importanza secondaria.
Con l’invasione di Alarico (401) e di Attila
(452) essa diventa il naturale rifugio dei
profughi della grande città, finché con l’arrivo
dei longobardi (569), che vi si stanziano,
il patriarca Paolino non abbandona A-
quileia per mettere al sicuro i tesori della
sua chiesa nell’isola di Grado, determinando
una divisione del patriarcato di Aquileia,
dando cioè origine a due patriarcati
(riconosciuti dal papa nel 698), quello di A-
quileia e quello di Grado, in continuo conflitto
religioso: Aquileia accetta lo Scisma
dei tre Capitoli [v. 545], Grado invece rimane
‘ortodossa’ ed entra così nell’orbita del dominio
veneziano di cui seguirà le vicende
storiche fino al 1797.
ODERZO è fondata dai veneti col nome di
Opitergium, poi colonia romana (88 a.C.),
distrutta da Pompeo perché ha parteggiato
per Cesare durante la guerra civile del 49
a.C., ma dallo stesso riconoscente Cesare ricostruita
e ampliata. Viene poi devastata
dalle tribù germaniche dei quadi e dei marcomanni
in lotta contro i romani in terra
veneta (373) e più tardi dagli unni di Attila.
Restaurata dal re degli ostrogoti Teodorico
(495) diventa roccaforte bizantina fino al
639, quando cade per mano dei re longobardi
Rotari e Grimoaldo; il primo la distrugge,
il secondo ne smembra il territorio,
dividendolo fra Treviso, Ceneda e Cividale:
le autorità politico-militari bizantine e
la popolazione trovano rifugio ad Eraclea,
ma tenacemente la città rinasce e viene ancora
conquistata e smantellata delle sue
fortificazioni (997) dalla Repubblica di
Venezia. In seguito cade nelle mani di vari
signori, tra cui i signori di Padova (Carraresi)
e di Verona (Scaligeri), e quindi
diventa possedimento di Venezia (1337),
seguendone le sorti.
.I fuggiaschi dunque occupano le principali
isole che punteggiano le lagune e che
vanno da Grado a Cavarzere. In questo territorio
anfibio la gente sopravvive pescando,
cacciando, allevando animali, coltivando
orti, frutteti e vigneti, trafficando con i
paesi lungo i fiumi e la costa per procacciarsi
quanto manca, cedendo in cambio
sale e pesce, poi s’ammazza di fatica inu-
32
mana e diuturna per strappare all’acqua e
conservare il proprio lembo di terra sul
quale costruisce le proprie abitazioni: «di
legname la maggior parte, coperte di paglia
e di tavole (scandole), fondate su gruppi di
travicelli e fasci di canne legate con vimini
poiché il terreno molle, composto di fango,
di torba, di sabbie acquifere non consente
troppo la pietra, usata invece a Grado, a
Torcello, a Eraclea, a Equilio, per la maggior
solidezza del suolo e per l’opportunità
di trovare nelle antiche patrie, particolarmente
ad Aquileia e ad Altino, pietre e mattoni»
[Molmenti I 270].
La prima grande ricchezza da sfruttare in
laguna sono le saline, tante, comprendenti
quelle grandi nell’estuario, e quelle
domestiche all’interno degli stessi insediamenti:
fossati poco profondi di terra
battuta (in seguito di mattoni) «a piano
inclinato, con argini e scanni, canali per lo
scolo delle acque» [Molmenti I 44].
Poi si troverà anche il modo di mettere a
profitto l’acqua per far lavorare i mulini,
si sfrutterà cioè la corrente dei fiumi che
entrano in laguna, o si sistemeranno degli
argini, formando un lago di modo che
l’acqua fatta uscire da un’apertura metterà
in azione le ruote dei mulini, oppure si
costruiranno i mulini mobili su barconi
(detti sandonos) che sfrutteranno le maree,
per cui ogni sei ore si gireranno i barconi
e la corrente dell’acqua in entrata o in
uscita farà girare le ruote. Infine, ingegnosi
e mai domi, i venetici impianteranno
anche i mulini a vento. Intanto, canali larghi
e rivi piccoli si intersecheranno dappertutto
e sarà giocoforza girare in barca
da un’isoletta all’altra, da una riva all’altra,
finché non si useranno tavolati per
fare da ponte. In seguito, a spese della
comunità circostante, si costruiranno,
sempre in legno, dei ponti leggermente
arcuati per consentire il passaggio delle
barche.
A questo punto, cominciano a nascere i
nomi: fondamenta per indicare la strada
che costeggia un canale; riva per una fondamenta
che ha dei gradini verso l’acqua
allo scopo di favorire l’imbarco o lo sbarco
di merci e persone; calle per intendere
la via tra le case, che possono essere allineate
in fila e allora la calle si chiama
ruga; campi o campielli (a seconda dell’estensione)
per gli spazi erbosi davanti alle
chiese usati per pasturare i cavalli e il
gregge minuto; corti per le piazzole interne.
Accanto a questi nomi gli appellativi:
i campi di solito prendono i nomi delle
chiese che vi sorgono (Campo S.M. Formosa),
come accade anche per i nomi dei
teatri (Teatro San Giovanni Grisostomo,
per intendere che il teatro si trova in quella
parrocchia); le calli quelli di una famiglia
importante (Calle Tron) o di mestieri
(Calle dei Fabbri) o botteghe (Frezzerie,
perché vi si vendevano frecce) o perché
vie molto trafficate e coperte prima di
mattoni e poi di masegni, perciò dette salizade
[selciate, da selce].
.La marcia di Attila si arresta a Govèrnolo,
presso Mantova, alla confluenza del
Mincio col Po, dove il papa Leone I lo
convince a lasciare l’Italia per le patrie
sponde del Danubio. Su di lui diverse leggende.
Chiamato flagello di Dio per le spaventose
devastazioni provocate dal suo
passaggio e per aver distrutto Aquileia,
Altino e Concordia, Attila viene assimilato
dai tedeschi ad Etzel [piccolo padre,
dal gotico atta], l’eroe nella saga dei Nibelunghi.
Il suo biografo Prisco lo presenta
come un uomo rozzo, ma di grande intelligenza
e umanità, assai superstizioso,
però, come i suoi uomini del resto: né
l’uno né gli altri volevano in effetti andare
a Roma, memori di quanto era succes-
33
so ad Alarico e ai suoi, puniti da Dio,
morti per aver saccheggiato Roma (410). E
le premesse sembrano far presagire ad
Attila e ai suoi la stessa fine perché è
scoppiato (452) un tremendo morbo nella
pianura Padana e l’Italia si trova in un
periodo di carestia micidiale: i 70mila barbari
della steppa sono costretti a mangiare,
come le vacche ai bordi delle strade,
radici, erba e germogli per cui il famoso
detto dove passa Attila non cresce più l’erba
sembra molto verosimile. Ma ci sono
anche altri motivi: i suoi uomini premono
per tornarsene a casa e non perdere il bottino
già messo insieme e che si portano
sempre appresso; l’Italia, poi, stretta com’è
non dà sbocco per una eventuale fuga
in caso di ritirata. Insomma, alla vista di
papa Leone, Attila deve aver pensato a
tutto ciò, decidendo di tornarsene nella
sua amata Pannonia, dove morirà l’anno
seguente (453). Un’ultima leggenda racconta
che Attila ritorna in laguna e qui
viene sepolto, non lontano dal suo trono
di pietra a Torcello, in una piccola isola
poi staccatasi dall’arcipelago di Torcello e
sommersa, ma di quando in quando un
dosso, un piccolo monte affiora, il Monte
dell’Oro, che indicherebbe il sito del suo
favoloso tesoro.
455
.I vandali di Genserico, provenienti
dall’Africa, entrano a Roma. La notizia
‘viaggia’ assieme ad agiate e nobili famiglie
romane in fuga dall’antica capitale
dell’impero, che sbarcano nelle isole della
laguna dove sanno di essere al sicuro. Dopo
la venuta dei reduci romani, nasce in
laguna l’idea che ogni insediamento elegga
il proprio tribuno in vista della formazione
di una Federazione [v. 466] a scopo
difensivo fra le 12 isole più popolate.
458
.La paura di nuove, terribili invasioni
spinge altra gente in laguna.
466
.I rappresentanti delle isole lagunari,
s’incontrano a Grado per mettere in atto
«un sistema di autogoverno» basato sull’elezione
annuale dei tribuni, scelti molto
probabilmente fra le famiglie dominanti
delle isole, o forse eletti dagli abitanti, che
si dividono in maiores, mediocres e minores
con riguardo alla singola situazione economica.
Si forma la Federazione delle isole e si
istituisce l’Arengo o Concio generalis o Concione,
ovvero un’assemblea popolare generale
in cui risiede la sovranità del giovane
Stato lagunare: la necessità della difesa in-
34
duce i maggiorenti a parificare le classi
sociali perché tutti possano partecipare alla
discussione dei pubblici affari. Dell’Arengo,
che discute, tratta i comuni interessi,
elegge i funzionari locali o tribuni, fa le leggi
principali, troviamo una celebrazione
nella letteratura del 20° secolo con La Nave
di Gabriele D’Annunzio: «Appare il pubblico
arengo, il cuore operoso della città novella che il
popolo libero dei Profughi sfuggito al ferro e al
fuoco dei Barbari, francato dalle leggi della
patria illustre costruisce sulle velme, su le
tumbe e su le barene col legname delle foreste e
col pietrame delle ruine». Con la Federazione
delle isole comincia la storia del futuro
Dogado, che finirà per estendersi da Grado
fino a Cavarzere e alla foce dell’Adige, il
fiume che garantisce ai barcaioli e battellieri
lagunari la libera navigazione fluviale e
quindi la possibilità di commerciare con
l’entroterra sale e pesce, le basi della futura
ricchezza veneziana. Il commercio è il baluardo
della finanza, della ricchezza e della
futura potenza veneziana. In prima linea
c’è il sale, prodotto nelle isole delle laguna,
ma in seguito, per soddisfare le richieste, è
importato dall’Istria, dalla Romagna, dalla
Sicilia, da Cipro, dalla Sardegna, dalle isole
Baleari ... E il sale, prodotto o importato,
diviene la moneta di scambio per fare arrivare
nelle isole della laguna il frumento e
gli altri prodotti agricoli necessari al vivere
quotidiano, assieme alla legna da costruzione
e da ardere, ai metalli, alla lana e alle
materie tintorie, alle pelli ...
476
.Fine dell’impero d’Occidente per mano
di Odoacre che era già stato al seguito
di Attila. Odoacre depone l’imperatore
Romolo Augustolo (475-76) e si chiude così
la serie degli imperatori romani d’Occidente
che pone fine all’evo antico. Comincia
il medioevo.
Odoacre viene acclamato re dalle sue
truppe, un’accozzaglia di barbari provenienti
da varie tribù germaniche, e manda
all’imperatore d’Oriente Zenone (474-91)
le insegne del deposto imperatore d’Occidente,
dichiarandosi umile servitore e
chiedendogli di essere nominato patrizio
e poter governare in nome suo l’Italia, ov-
35
vero ciò che resta dell’impero d’Occidente
dopo la perdita dell’Africa settentrionale,
della Britannia, della Spagna e della Gallia.
Zenone non risponde in modo diretto
e nelle more di una decisione, che non arriverà
mai, Odoacre governa a nome dell’imperatore
tutta l’Italia continentale, lasciando
in pace gli abitanti delle isole
lagunari.
479
.Da quest’anno l’imperatore d’Oriente
riceve la corona direttamente dal papa. La
Chiesa è un fattore di potenza.
489
.L’imperatore d’Oriente Zenone, insoddisfatto
del vicariato di Odoacre [v. 476], di
fatto indipendente, non ha rinunciato a riaffermare
sull’Italia una giurisdizione più
diretta. Entrano così in scena gli ostrogoti,
barbari germanici bisognosi di nuove terre
per espandersi e che da tempo si sono stanziati
come federati dell’impero d’Oriente
nella penisola balcanica. Sono in generale
tranquilli, ma potenzialmente pericolosi
vicini di Costantinopoli. Il loro re,
Teodorico, è stato alla corte dell’imperatore
d’Oriente come ostaggio e lì ha sviluppato
la sua educazione politica e affermato la sua
duplice posizione di capo barbarico e magister
militum dell’impero. Zenone decide di
usarlo sia per allontanare gli ostrogoti dai
suoi confini, sia per liberarsi di Odoacre.
Teodorico allora passa i confini orientali d’Italia,
sconfigge Odoacre e lo costringe a
chiudersi prima ad Aquileia e infine a Ravenna,
che pone in stato di assedio [v. 493].
COSTANTINOPOLI fu fatta costruire dall’imperatore
romano Costantino il Grande.
Figlio dell’imperatore Costanzo Cloro e di
Elena, Costantino era nato a Naisso, in
Serbia, ed educato a Nicomedia presso la
corte di Diocleziano. Alla morte del padre
si trovava a Eburacum (York) dove era
stato acclamato imperatore (20 luglio 306).
Detestando Roma, che considerava corrotta
e depravata, aveva pensato di trasferirsi
a Troia, farla rinascere per l’ennesima volta,
ma i consiglieri, a lavori già iniziati, lo avevano
dissuaso perché Ilio era troppo ricca
di tradizioni pagane, mentre Costantino
voleva che il cristianesimo fosse un elemento
essenziale del nuovo stato. Egli scelse
allora Calcedonia, ma gli indovini e gli
interpreti del volo degli uccelli sconsigliarono
quella scelta, puntando su Bisanzio
(da Byzas, il leggendario fondatore) perché
delle aquile avevano rubato la funicella di
misurazione ai progettisti che stavano
lavorando a Calcedonia e l’avevano portata
sull’altra sponda, a Bisanzio, appunto.
La scelta definitiva era stata fatta. La nuova
capitale era stata infine trovata, non aveva
agganci ad avvenimenti mitologici importanti,
per i cristiani era il posto migliore.
Per abbellirla si spogliano le città più ricche
dell’impero, mandando le opere d’arte per
mare o per terra, un furto senza precedenti
[il sacco di Costantinopoli da parte dei crociati
nel 1204 sarà una sorta nemesi]. Ha 14
quartieri come Roma e gli abitanti presi da
Roma con la forza o con allettamenti vari,
ma anche da altre parti (interi villaggi furono
deportati) la fanno diventare il primo
melting pot o crogiolo di razze della storia.
Il suo nome rimarrà Costantinopoli finché
non sarà sostituito da quello turco di
Istanbul (eis tin polin: vi state recando alla
città), due anni dopo la nascita della Repubblica
turca (1923) con Atatürk.
493
36
.Marzo: Ravenna si trova assediata da
quasi quattro anni (489-93). Odoacre tenta
una disperata sortita, ma viene subito ricacciato
dentro le mura e allora decide di
arrendersi a Teodorico, convinto soprattutto
dalla promessa di avere salva la vita e
una compartecipazione al potere. Però,
durante il banchetto che deve celebrare
l’accordo, Odoacre viene pugnalato a morte
dallo stesso Teodorico, che fonda così il
regno degli ostrogoti in Italia con capitale
Ravenna, centro strategico non solo militare,
ma anche mercantile e commerciale,
emporio marittimo di tutta la costa da Rimini
a Grado, un vero e proprio baluardo
da dove si può controllare la Via Popilia che
mette in comunicazione la Padania e l’Italia
insulare. Ai suoi soldati, Teodorico dice che
lo scudo dell’esercito ostrogoto deve creare
la tranquillità dei romani. E così sarà: al
servizio dell’impero d’Oriente, Teodorico
fa fiorire l’Italia e si fa amare dagli italici.
Egli, però, a differenza di Odoacre, prende
possesso della penisola con il consenso
completo dell’imperatore d’Oriente [v.
489], che adesso è Anastasio I (491-518).
Teodorico riceve cioè una concessione formale
del potere (497) e attua una politica di
coesistenza, assumendo la difesa militare
del regno e lasciando agli italici l’amministrazione
civile ed economica, ma non una
politica di assimilazione, perché i matrimoni
misti, per esempio, sono vietati, sicuramente
a motivo dei due differenti credi
religiosi: ariani gli ostrogoti, cattolici gli italici.
L’eresia degli ariani, che negano la
divinità di Gesù Cristo [Gesù è un uomo
adottato da Dio], in opposizione alla Chiesa
di Roma [Gesù uomo partecipa della natura divina],
si manifesta sotto Costantino il Grande
(312-37) ed è promossa da Ario, monaco
eresiarca alessandrino. Costantino, d’accordo
con il papa Silvestro I (314-35), convoca
il Concilio di Nicea, un concilio ecumenico,
ossia generale, di vescovi cattolici che condanna
l’eresia ariana.
Anche il re Teodorico, come il suo predecessore
Odoacre, lascia in pace le isole della
laguna, ma rendendo egli Ravenna un
grande emporio, facendo cioè del porto di
Classe l’approdo più importante nell’Adriatico,
fa soffrire il commercio dei venetici.
Infatti, le merci che arrivavano a Ravenna
da Oriente «facilmente n’erano per lo
vicino Po sparse per l’Italia, e le scambiate
andavano a Costantinopoli sulle navi da
lui fatte costruire; ma tuttavia i veneziani
nell’inevitabile scapito s’ebbero, colla più
presta e maggiore abilità di costruirne,
modo di superare Teodorico, che non avea
potuto averne tante a fare interamente il
suo disegno. Perciò, ricercati di noleggi, si
risarcirono di molta parte del danno; e
verso il fine del regno di Teodorico, noleggiavano
navi ai goti per trasportare dalla
Puglia in Italia settentrionale frumento ed
altre vittuaglie. Né ai soli noleggi era ridotta
la loro utilità; poiché trafficando con Ravenna
quelle mercanzie, che ne traevano,
mandavano colle barche per l’Adige, Brenta,
Tagliamento ed Isonzo, alle contrade di
questi fiumi bagnate, e facevano, noleggi e
commercii anche per lo Po, e bene innanzi
con varie contrade» [Crivelli 336].
494
.Teodorico s’insedia a Ravenna come un
vero e proprio subalterno dell’imperatore
d’Oriente, mantiene le leggi e le istituzioni
romane e accetta consiglieri romani, come
Cassiodoro per esempio, con l’obiettivo dichiarato
di far convivere pacificamente il
popolo romano e i suoi ostrogoti, ma di
fatto sempre pronto a repressioni e persecuzioni.
37
495
.Teodorico invita gli esuli che si sono rifugiati nelle lagune a rientrare nelle loro città e molti
accolgono l’invito.
497
.L’imperatore d’Oriente riconosce Teodorico patrizio romano e governatore dell’Italia.
38
«Lungo le acque dell’estuario che si dilunga da Grado a Cavarzere,
compreso fra le basse dune sabbiose del litorale adriatico e i margini
frastagliati della terraferma, donde i fiumi del Brenta, del Piave, del
Livenza, del Tagliamento sfociando formavano piccole lagune ed
acquitrini melmosi, vivevano fin dai tempi dei romani, nei primi
secoli dell’èra nostra [...] povere, umili popolazioni: erano salinai,
pescatori, orticoltori, conduttori di barche e traghettatori, cacciatori
di palude, che, trovato ricovero nelle sparse isole lagunari, vi conducevano
la loro vita di stenti e di fatiche ...»
Giulio Lorenzetti
500
39
.Le isolette della laguna, inizialmente
solo modeste appendici periferiche
della terraferma, ancorché vive di persone
e di traffici, essendo abitate da pescatori,
salinai e marinai, si erano popolate soprattutto
a seguito della calata degli unni di
Attila (452) ed avevano assunto una loro
identità, federandosi (466) nel comune
interesse difensivo. Poi, l’avvento di
Odoacre (476) e di Teodorico (493) aveva
innescato nuove ondate di partenze verso
le isole della laguna. Con l’aumento della
popolazione, la Federazione delle isole si trasforma
(503) in Repubblica federativa, scegliendo
come capitale Melidissa. Capo
militare continua ad essere il magister militum
(maestro dei soldati), che coordina i
vari tribuni locali. In seguito, il nuovo
imperatore d’Oriente, Giustiniano, vara un
programma di recupero territoriale con l’idea
di restaurare l’impero d’Occidente e
gestirlo in prima persona, senza intermediari
come Odoacre o Teodorico,
inviando i suoi generali Belisario e Narsete
i quali, dopo la guerra detta gotico-bizantina
(535-555) riescono a ristabilire il dominio
orientale sulla penisola italica. Intanto,
in laguna era arrivato (537) un personaggio
come Cassiodoro che in un prezioso documento,
conosciuto come la Lettera di
Cassiodoro, ci lascerà una testimonianza dei
venetici, visti come uccelli acquatici che si
nutrono dello stesso cibo, il pesce, che convivono
in uguaglianza, poveri e ricchi,
avendo case simili, che sono molto solidali
tra loro e dediti soprattutto allo sfruttamento
delle saline, per cui essi riescono a
comperare tutto ciò che non producono
grazie al sale. La sua testimonianza è
importante perché ‘certifica’ l’esistenza di
un’attività marinara: navigazione lagunare
nei canali interni, al riparo dei lidi, navigazione
fluviale per risalire i corsi d’acqua,
che terminano il loro cammino nelle lagune,
cabotaggio costiero e anche traffico
transadriatico, dato che egli menziona «gli
spazi infiniti» solcati dai marinai, che altro
non sono se non le traversate in mare aperto
fino all’opposta sponda istriana. Con la
calata dei longobardi (569) la terraferma
soccombe, ma tra Grado e Cavarzere, i
limiti territoriali del futuro Dogado, sorgono
nuovi centri pulsanti di vita, mentre i
bizantini trasferiscono la sede politico-militare
ad Oderzo. I longobardi si stanziano
nella terraferma e questo fatto completa e
rafforza in laguna la presenza attiva e operosa
di gruppi di immigrati di diversa provenienza
che si portano dietro la propria
organizzazione politica, religiosa, sociale
ed economica. Nasce una nuova civiltà
lagunare, che non è soltanto lontana dalle
vie percorse dalle inarrestabili orde barbariche,
ma che si sente libera perché difesa
dalle acque della laguna. I vari gruppi di
immigrati, organizzati in isole-comunità, si
rafforzano: le isole minori si sottomettono
alle maggiori e nascono agglomerati più
vasti e più forti. Così, per esempio,
Mazzorbo, Costanziaco e Ammiana vengono
a formare l’arcipelago di Torcello e sono
infatti detti vici di Torcello; le isolette di S.
Michele e S. Cristoforo sono vici di
Murano, mentre Rialto, Dorsoduro e le isolette
di Spinalunga si raggruppano intorno
al centro religioso di Olivolo (poi Castello).
Se con le invasioni di unni e goti c’erano
stati esodi verso la laguna in prevalenza
temporanei, con l’arrivo dei longobardi il
trasferimento diventa stabile e la religione
è il fattore determinante: i longobardi
seguono il cristianesimo di tipo ariano,
contrastato dal papa, e poiché il loro insediamento
minaccia seriamente i vescovi
cattolici, questi, timorosi di perdere le loro
‘greggi’, guidano il trasferimento definitivo
nelle isole della laguna. A differenza delle
precedenti occupazioni dei barbari/germani,
quella longobarda non è fatta in nome
di un preciso mandato imperiale, ma contro
l’impero d’Oriente e pertanto il rapporto
tra i barbari/germani e italici è quello
dei vincitori che dispongono a piacere dei
vinti e fanno e disfano a loro piacimento,
uccidendo, confiscando, maltrattando. In
aggiunta, non riuscendo ad occupare completamente
la penisola italica, provocheranno
quella suddivisione che potrà essere
eliminata soltanto più di mille anni dopo
con il Risorgimento ...
40
501
.Diverse famiglie, stimando superato il
momento di pericolo rappresentato dagli
invasori, decidono di ritornare alle loro case
in terraferma «a restaurar le città loro
per avanti rovinate dai barbari».
503
.«Tribuno solo creato per lo governo dell’isole,
& dura per lo spazio di 80 anni,
secondo il Zeno» [Sansovino 3]. Si tratta con
molta probabilità di un magister militum
(maestro dei soldati), forse imposto dai
bizantini, al quale si sottomettono i tribuni
locali. Ciò conferma che ogni isola è organizzata
in modo autonomo, ma si sente la
necessità di affidare il comando ad una sola
persona, per cui si può dire che nasce adesso
[altri dicono 520] la Repubblica federativa: i
rappresentanti delle tante isolette della laguna,
che nel 466 si erano incontrati a Grado
per darsi un sistema di autogoverno, avviando,
molto probabilmente con il consenso
dell’impero d’Oriente, la Federazione delle
isole, adesso danno vita alla Repubblica federativa,
sempre d’accordo con l’impero d’Oriente,
e mantengono buoni rapporti con gli
ostrogoti, i dominatori della terraferma che
hanno come capitale Ravenna. Si realizza
così una forma federativa di più isole-città,
che mantengono la loro autonomia, e quindi
la loro originaria costituzione tribunizia.
526
.Muore Teodorico, che nel 493 aveva scalzato
Odoacre, responsabile della caduta dell’impero
romano d’Occidente (476). Il trono
passa alla figlia Amalasunta, reggente per il
proprio figlio Atalarico, che muore precocemente
(534). Allora la regina sposa il cugino
Teodato, per avere un appoggio nell’alta aristocrazia
gotica. Teodato, invece, la fa uccidere,
ma fornisce all’imperatore d’Oriente il
pretesto d’intervenire e tentare di ricostituire
l’unità dell’antico imperium [v. 535].
527
.Giustiniano diventa imperatore d’Oriente
(527-65). Sua sposa è l’ex danzatrice
Teodora, bella e intelligente creatura che
41
esercita una grande influenza politica. Dopo
aver posto fine alla guerra con i persiani
(532), l’imperatore vara un programma
di recupero territoriale con l’idea di restaurare
l’impero d’Occidente e gestirlo in prima
persona, senza intermediari, inviando
in tempi diversi i suoi generali Belisario e
Narsete, che riescono a ristabilisce l’unità
territoriale della penisola italica [v. 535].
529
.San Benedetto da Norcia fonda l’ordine
dei Benedettini [altri dicono 534], che si dedicano
attivamente alla diffusione del messaggio
cristiano. Essi s’insediano presto in
laguna contribuendo al controllo della stessa.
I monasteri, maschili o femminili sono
fatti costruire in posizioni strategiche per
servire anche da controllo della zona in cui
sorgono e vengono eretti all’interno della
città, ma spesso anche all’esterno e in questo
caso sono avamposti fortificati a protezione
della città, come il complesso di S.
Ilario, per esempio, che funge da testa di
ponte con la terraferma, o S. Nicolò di Lido
al quale è demandato il controllo del porto.
Oltre ai Benedettini, che troviamo in origine
ad Altino nel convento maschile di S. Stefano
(poi trasferitisi a Tessera e quindi a S.
Servolo) e nel monastero ancora maschile
dei santi Felice e Fortunato nell’isola di Ammiana
(poi scomparsa), sbarcano in laguna,
più tardi, anche altri ordini, come i Francescani
(ai Frari) o i Domenicani (a S. Giovanni
e Paolo) e poi gli Agostiniani e i Certosini
(alternatisi nell’isola della Certosa), i Camaldolesi
(a S. Michele in Isola e a Murano),
i Cistercensi (nell’isola di S. Spirito),
gli Armeni (nell’isola di S. Lazzaro).
535
.Prendendo a pretesto l’uccisione di
Amalasunta, figlia di Teodorico (526), Giustiniano
[v. 527] scatena la guerra gotico-bizantina
(535-55) per il possesso della penisola
italica. I bizantini, che chiamano se
stessi romaioi e in area italica sono conosciuti
come romei, strappano ai goti la striscia
lagunare altoadriatica compresa nella
provincia bizantina della Venetia et Histria.
Capo della spedizione è il generale Belisario,
che dopo aver conquistato l’Africa settentrionale
(534) e la Sicilia (535) aveva risalito
la penisola, occupando Napoli, Roma,
deponendo Teodato e uccidendolo.
Dopo alterne vicende anche Vitige, successore
di Teodato, è deposto, ma gli viene
risparmiata la vita [v. 540].
537
.Cassiodoro (490-583), scrittore latino
nato a Squillace (Catanzaro), segretario del
re degli ostrogoti Vitige (536-40), arriva
presso i venetici, che nel territorio vantano
il primato dei traffici marini, per ordinare
un trasporto di vino e olio dall’Istria a Ravenna.
Grazie a questa missione, Cassiodoro
conosce i venetici da vicino e le sue osservazioni
sono contenute in un prezioso
documento conosciuto come la Lettera di
Cassiodoro, nella quale gli abitanti delle isole
sono visti come uccelli acquatici che si
nutrono dello stesso cibo posseduto in abbondanza,
il pesce, che convivono in uguaglianza,
poveri e ricchi, avendo case simili,
che sono molto solidali tra di loro e dediti
soprattutto allo sfruttamento delle saline,
per cui essi riescono a comperare tutto ciò
che non producono grazie al sale.
La testimonianza di Cassiodoro è importante
perché ‘certifica’ l’esistenza di una
attività marinara: navigazione lagunare nei
canali interni, al riparo dei lidi; navigazione
fluviale per risalire i corsi d’acqua che
terminano il loro cammino nelle lagune,
cabotaggio costiero e anche traffico transadriatico,
dato che egli menziona «gli spazi
infiniti» solcati dai marinai, che altro non
sono se non le traversate in mare aperto
fino all’opposta sponda istriana.
42
43
540
.Belisario instaura il governo imperiale
a Ravenna, presa con l’aiuto dei venetici:
«Belisario, impedito dai vasti pantani di
prenderla da parte di terra, né avendo navi
per espugnarla da parte di mare, ne domandò
ai veneziani che, pigliata la città,
furono da lui ricoperti di molti onori» [Crivelli
114]. A questo punto Belisario è richiamato
a Costantinopoli, ma nella penisola
italica rimangono ancora focolai di truppe
gotiche (541) capitanate dal nuovo re Totila
(l’immortale) il quale riesce a spingersi fino
a Roma e Napoli, diventando per qualche
anno, salvo poche piazzeforti, il signore
assoluto della penisola. Ma ecco che, dotato
di più imponenti forze, arriva il nuovo
inviato dell’imperatore, il generale armeno
Narsete [v. 552].
541
.«Cresciuta [...] la moltitudine per l’Isole
delle lagune, sono ordinate in ogni isola i
Tribuni per amministrar giustizia al popolo,
secondo Andrea Dandolo» [Sansovino 3].
.Scoppia nel porto di Pelusio (vicino ad
Alessandria d’Egitto) la grande peste, detta
di Giustiniano, che poi si diffonde arrivando
anche in laguna.
545
.L’imperatore Giustiniano emana alcune
determinazioni in materia religiosa. Molti
vescovi non le accettano. Scoppia lo Scisma
dei tre capitoli, o Scisma tri-capitolino.
44
La Chiesa si era divisa nel Concilio di Calcedonia
(451), dibattendo sulla natura di Gesù,
con particolare attenzione alla sua relazione
con Dio. Per salvaguardare l’unità dell’impero
nel suo disegno di restaurazione del
potere romano [v. 527], Giustiniano cerca di
ingraziarsi i numerosi monofisiti alla corte
di Costantinopoli, che erano stati sconfitti
in quel Concilio. Non potendo tuttavia rigettare
un concilio ecumenico celebrato un
secolo prima e riconosciuto da gran parte
delle Chiese, egli pubblica un editto con il
quale condanna come eretici tre teologi
(Teodoreto di Ciro, Teodoro di Mopsuestia,
Iba di Edessa) e i loro scritti, raccolti in tre
capitoli. Poi convoca un concilio ecumenico
detto Costantinopolitano II (5 maggio 553)
per farlo recepire all’assemblea dei vescovi
e dare così alla condanna dei tre teologi e
dei loro scritti un valore ancora maggiore.
Molti vescovi orientali accettano di parteciparvi.
Più difficile è ottenere l’assenso del
papa Vigilio (537-55), che viene allora trasferito
con la forza a Costantinopoli e qui
imprigionato, quindi convinto, con le buone
e con le cattive, a firmare la condanna dei
tre capitoli (8 dicembre 553). Tra coloro che
non accettano questa imposizione imperialpapale
ci sono i vescovi di Milano e Aquileia
i quali convocano un concilio particolare
ad Aquileia e deliberano di non riconoscere
più l’autorità della Chiesa di Roma e
del papa, così che Aquileia si erige a patriarcato
autonomo (554-7) per sottolineare la
propria indipendenza gerarchica da Roma.
Ora, mentre l’arcidiocesi di Milano tornerà
presto in comunione con il resto della
Chiesa (570), il patriarcato di Aquileia si
dividerà in due parti: uno a Grado con giurisdizione
sui territori di dominazione
bizantina e uno ad Aquileia con giurisdizione
sui territori di dominazione longobarda.
Il vescovo/patriarca di Grado rientrerà in
comunione con la Chiesa di Roma nel 607 e
quello di Aquileia nel 698.
552
.Narsete, il generale bizantino considerato
eunuco (ma forse non lo è), già aiutante
di Belisario, è inviato da Giustiniano per
restaurare l’impero d’Occidente e cacciare
gli ostrogoti dall’Italia [v. 535]. Egli giunge
in Dalmazia per via di terra (551) con un
esercito formato da truppe bizantine e da
mercenari barbari, tra cui i longobardi guidati
dal giovane erede al trono Alboino. Per
raggiungere Ravenna chiede l’aiuto dei
venetici, che non possono non acconsentire:
forniscono le navi che lo vanno a prendere
in Dalmazia e lo conducono a Ravenna,
dove la sorpresa gli è d’aiuto per
sconfiggere gli ostrogoti. Il tempo di far
riposare l’esercito e poi Narsete punta a
sud, alla caccia degli ultimi ostrogoti: sconfigge
Totila (552) e poi Teia (553), ponendo
fine alla guerra gotico-bizantina e dando il
colpo di grazia agli ultimi barbari: 7mila
ostrogoti in fuga da Narsete dopo aver
perso ad Angri (ai piedi del Vesuvio) il loro
nuovo e ultimo re, Teia, si rifugiano (554)
nella rocca di Conza (in provincia di Avellino),
e qui scendono a patti (555). In cambio
della resa Narsete non infierisce, ma li
fa deportare tutti a Costantinopoli. Come
premio, il generale bizantino riceve il titolo
di patrizio e l’incarico di amministrare i
territori italici diventando l’erede di Odoacre
e Teodorico, un vicario imperiale.
555
.Fine della guerra gotico-bizantina (535-
55). La penisola italica diventa dominio
bizantino e viene divisa in province dipendenti
dalla prefettura di Ravenna sotto il
comando di Narsete, nominato primo prefetto
o esarca, cioè rappresentante dell’imperatore
d’Oriente. I territori provinciali sono
chiamati esarcati e affidati ai governatori
provinciali detti magistri militum, cioè capi
militari e civili dipendenti dall’esarca, che
reggono le milizie, amministrano la giustizia
civile e penale, presiedono all’esazione
delle imposte e si appoggiano ai tribuni,
funzionari-capi delle singole realtà locali;
questi ultimi sono chiamati in laguna tribuni
maritimorum o tribuni marittimi, la cui elezione
è decisa o semplicemente ratificata
dai magistri militum. I venetici dipendono
da Oderzo (Opitergium), sede del governo
provinciale bizantino, ma sono settorialmente,
cioè isola per isola o insediamento
per insediamento, ‘governati’ dai propri tri-
SANSOVINO dice che il trasferimento
avviene nel 570
45
buni, che riassumono in sé la potestà civile
e militare, amministrano la giustizia e
riscuotono le imposte [Cfr. Maranini 24].
.Nella futura Piazza S. Marco, tagliata in
due in direzione sud-nord dal Rio Batàrio,
si decide la costruzione di due chiese votive
[Musatti dice 554, Sansovino 564, due date
che segnano forse la decisione di inizio e
fine lavori]: la Chiesa di S. Teodoro (in veneziano
S. Todaro), il santo greco che nell’anno
319 ha conosciuto il suo martirio a Melidissa/Eraclea)
e proprio di fronte, oltre il
Rio Batario, la Chiesa dei santi Mena e Zuminian
(S. Geminiano e Mena), entrambe
premio del generale Narsete per l’aiuto ricevuto
dai venetici nella conquista di Ravenna
[v. 552]. Narsete fa costruire anche la
Chiesa di Olivolo (poi Castello), dedicata ai
santi Sergio e Bacco, patroni dell’esercito
bizantino. Narsete sceglie a protettore di
Venezia san Teodoro perché simbolicamente
egli, che uccide il drago, rappresenta la
vittoria del Bene sul Male. La Chiesa di S. Geminiano
non avrà vita tranquilla. Distrutta
dal fuoco nel 976 e poi ricostruita, viene ancora
demolita e rifabbricata anche in posizioni
diverse. L’ultimo suo sito, prima di
essere ri-demolita per ampliare la piazza interrando
il rio, e ri-costruita con a fianco un
campanile [v. 1505], è indicato da una targa
marmorea posta in linea con il Campanile
di S. Marco a livello dei masegni tra il Caffè
Florian e l’Aurora [v. 1720] e reca la scritta
«Demolito il tempio di S. Geminiano, fu
ampliata la piazza nel secolo XII». La Chiesa
dei santi Sergio e Bacco accoglie (774) il
primo vescovo di Olivolo, ma è poi rifondata
(817-30), completata e consacrata (841) a
san Pietro. Nasce quindi la Chiesa di S. Pietro
[sestiere di Castello], che s’incendia (1120)
ed è subito ricostruita e poi dotata di campanile
(1463-74) che danneggiato da un fulmine
sarà rinnovato (1482-90) da Mauro
Codussi. La chiesa, profondamente rinnovata
(1508-26), è poi rifatta: inizia i lavori il
Palladio (1558), ma la morte del patriarca li
fa interrompere (1559) per essere ripresi da
Francesco Smeraldi che erige la facciata
(1594-96), mentre l’edificio è completato
(1619-21) da Giovanni Grapiglia. Ancora
consacrata (1631), la Chiesa di S. Pietro rimane
la cattedrale di Venezia fino al 1807,
quando il titolo passa a S. Marco, e conserva
le reliquie del beato Lorenzo Giustinian,
ultimo vescovo di Castello e primo patriarca
di Venezia (1451-55), nonché la cattedra
di san Pietro di Antiochia, composta di vari
pezzi marmorei, dono del basileus Michele
III (842-67), figlio di Teodora, al doge Pietro
Tradonico (836-64). Durante il primo conflitto
mondiale la chiesa è colpita da due
bombe incendiarie che danneggiano la cupola,
poi restaurata.
557
.Concilio provinciale in cui Paolino, vescovo
di Aquileia, vanta i suoi precedenti e
l’origine apostolica della propria chiesa e
ottiene il riconoscimento del titolo di patriarca
[il termine patriarca ha una sua
importanza perché in quest’epoca le grandi
sedi riconosciute come per esempio Gerusalemme,
Antiochia, Alessandria, Roma, o
la stessa Costantinopoli non hanno un semplice
vescovo, ma un patriarca]. Gli altri
patriarchi del secolo sono Probino (569-70),
Elia (571-86), Severo (586-607).
46
.Arriva una seconda ondata di peste in
laguna dopo quella del 541.
567
.Narsete, che nei 12 anni di vicariato
(555-67) aveva rintuzzato le discese nella
penisola di alemanni e franchi, viene destituito
dal nuovo imperatore Giustino II
(565-78). Non si sa perché. Forse su reclamo
degli italici oppressi dai suoi modi («L’eunuco
Narsete ci comanda e ci tratta com
schiavi») e dal suo fiscalismo, o fose perché
l’esarca si è arricchito a spese dell’impero.
Si racconta, però, che per vendicarsi del castigo
egli esorti i longobardi a scendere in
Italia, quegli stessi longobardi di cui egli si
era servito per liberarsi degli ostrogoti e a
capo dei quali c’era allora il giovane Alboino,
il quale diventato nel frattempo re
guiderà i suoi ad una facile conquista, come
se la strada fosse stata già tracciata ...
569
.Marzo [Giovanni Diacono scrive 2 aprile
568]: i longobardi (detti così forse per via
delle lunghe barbe e dei lunghi capelli), che
erano partiti dalla Pannonia settentrionale
nella primavera del 568, penetrano in Italia
dal passo del Predil (Alpi Giulie), non per
fare una razzia, come Attila o altri barbari,
ma per insediarsi; infatti, dietro all’esercito
rinforzato da slavi e bulgari e diviso in 35
tribù, ognuna con circa 10mila uomini al comando
di un capo guerriero, seguono con
tutte le masserizie donne, vecchi, bambini e
animali domestici ...
I bizantini finiranno per perdere l’Italia, ma
intanto stabiliscono la loro capitale a Oderzo.
I longobardi, originari della Scandinavia si
erano mossi per cercare terre migliori e dopo
aver disperso i vandali (369) stanziati in
Alemagna, si erano sistemati in Pannonia
(527), restando lì per anni, ma nel frattempo
alcuni al soldo di Costantinopoli erano scesi
nella penisola italica e avendola conosciuta
avevano deciso che era meglio della Pannonia
... che perciò abbandonano lasciandola
agli avari, una razza di unni provenienti
dalla Moldavia. Famosi per la loro ferocia e
aggressività, i longobardi erano stati di grande
aiuto a Narsete, che, conquistata Ravenna,
li aveva rimandati a casa perché indisciplinati,
avidi e quindi assai pericolosi. Alcuni
anni dopo, Narsete veniva destituito dal suo
incarico e mandato in esilio (567). Al suo
posto era arrivato Longino [v. 578]. Intanto,
Alboino era diventato re dei longobardi
(560) e Narsete, che si era ritenuto ingiustamente
condannato, gli aveva ispirato, prima
di morire (568), l’invasione, fornendogli, si
dice, anche i piani logistici. Una supposizione
dedotta dal fatto che Alboino si muove
come un abile stratega e con una efficiente
logistica. E forse c’era davvero lo zampino di
Narsete, perché le carte del territorio erano
gelosamente custodite dai grandi generali, e
molto probabilmente Narsete le aveva portate
con sé nel suo esilio. Carte che segnalano
strade, paesi, città, numero degli abitanti,
fortificazioni, entità delle guarnigioni che
tengono i presidi. Infatti, entrato nella penisola,
Alboino seleziona i territori da conquistare,
trascura le città ben difese e le zone
costiere, che possono essere facilmente difese
dalla flotta bizantina. Ad ogni conquista,
un capo tribù prende il titolo di duca del
territorio e vi s’insedia con l’esercito di persone,
cose e animali che segue in retroguardia.
Così, dopo aver creato nella Ve-
47
netia la prima dinastia ducale longobarda a
Cividale del Friuli (Forum Iulii) con il nipote
Gisulfo, Alboino dilaga nella Padania. In
questa prima fase, egli tralascia le città militarmente
più attrezzate come Oderzo, Altino
e Padova, piega verso Treviso e conquista
Vicenza e Verona, poi volge verso Milano
(settembre 569), occupando tutta quella
regione, che prenderà il nome di Langobardia/Lombardia,
e pone l’assedio a Pavia,
che si arrende tre anni dopo (572), diventando
la sua capitale. In seguito, Alboino si dirige
verso il centro e il meridione della penisola
con penetrazione a cuneo nel territorio
bizantino fin verso la Calabria. Ai margini
della penisola molti territori soggetti all’impero
d’Oriente rimangono liberi [v. 573].
.Grado, che aveva accolto i primi fuggiaschi
guidati da Secondo (452), patriarca di
Aquileia, ritorna ad offrire sicuro rifugio ai
profughi. Questa volta è il patriarca Paolino
(557-69), che di fronte all’ondata longobarda,
avendo ancora nelle orecchie i racconti
delle violenze e dei saccheggi perpretati dai
precedenti barbari, raccoglie le reliquie dei
santi e dei martiri, emblemi della civiltà veneto-romana,
e si trasferisce nell’isola, trasportandovi
l’intera sede metropolitana,
convinto che Aquileia fosse perduta per
sempre e quindi deciso a restare. L’arrivo di
Paolino suggella un periodo di crescita e di
rinnovamento dell’isola di Grado che lo
stesso patriarca chiama Nova Aquileia. Pochi
anni dopo (574-75) una delegazione di venetici
si reca a Roma dal papa per ottenere la
traslatio sedis dall’antiqua alla nova Aquileia,
anche perché data la separazione politica
creatasi con la terraferma in mano ai longobardi
bisogna rafforzare la Chiesa sotto la
protezione bizantina [v. 579].
570
.Peste scoppiata a Marsiglia arriva anche
in laguna la terza grande ondata epidemica
dopo quelle del 541 e 557.
573
.Alboino è fatto uccidere dalla moglie
Rosmunda e i longobardi sciamano a sud
del Po, tralasciando di occupare le città di
mare, che non amano e che sono ben difese
dalla flotta bizantina, ovunque sostituendosi
all’amministrazione bizantina.
La laguna, da Grado a Cavarzere, resta
tagliata fuori dal dominio longobardo, e
qui si riversano ancora i fuggiaschi verso
la libertà. Interi gruppi sociali, guidati da
«elementi direttivi, laici ed ecclesiastici»,
ripiegano in laguna verso un asilo sperato
come provvisorio, ma che diventerà
definitivo: «l’invasione longobarda [...]
diede avvio a una migrazione di profughi
48
dalle città di terraferma, e modificò la
struttura sociale dei veneziani. Uomini
facoltosi trasferirono la propria residenza
nelle lagune, portando con sé familiari e
dipendenti e quanto più potevano delle
loro sostanze» [Lane 7]. L’essere tagliata
fuori dalla terraferma rappresenta, però,
un vero colpo di fortuna per la futura
Venezia: posta sulla linea di confine fra il
mondo orientale e quello occidentale
deve inventarsi un’inedita vita politica ed
economica ...
.La creazione di un regno longobardo
costringe i venetici ad abbandonare la navigazione
tra l’Adriatico e il Danubio ereditata
da Aquileia, per secoli punto d’incontro
tra Oriente e Occidente, dove
affluivano merci d’ogni genere attraverso
la navigazione fluviale e le strade. Gli
aquileiesi risalivano il Natisone «con grosse
barche, all’uopo artificiate, trasportavano
le merci fino a Norcia [Gorizia], e colà
caricatele sopra carri le spedivano fino ad
Ocra, e quindi per lo fiume Quieto nell’altro
Sava, e per esso nel Danubio, ad essere
sbarcate a Segesta, e poi recate alle foci di
questo fiume, e di là in Costantinopoli, ed
alle fiorenti romane colonie sui lidi del
Mar Nero: e per tale ampio commercio
573, era nomata mercato di tutta Italia; ed
i benefizi di esso spandevansi ad arricchire
Altino, Concordia, Oderzo ed altre
città» [Crivelli 233]. Adesso con i longobardi
nella terraferma veneta, la via più
sicura per arrivare a Costantinopoli è
quella diretta del mare, almeno fino a
quando il doge e il re longobardo Liutprando
(712-44) non si accorderanno sui
confini reciproci [v. 712].
.Sorgono le chiese di S. Ermagora e Fortunato
(poi S. Marcuola) e di S. Croce di
Luprio, «edificate da diversi rifuggiti alle
lagune dalle parti di Aquilea, per la venuta
dei Longobardi» [Sansovino 4].
La Chiesa di S. Marcuola [sestiere di Cannaregio]
si affaccia sul Canal Grande. In seguito
riceverà le spoglie dei santi Ermagora
e Fortunato (trovate a Grado nel 1023),
poi, distrutta da un incendio (12° sec.),
sarà ricostruita con il contributo delle
famiglie Memmo e Lupanizza. Infine, dopo
varie vicissitudini, verrà totalmente ristrutturata
da Antonio Gaspari, a partire
dal 1690, e alla sua morte affidata a Giorgio
Massari, che la porta a compimento
esternamente nel dicembre del 1728 (lasciando
incompiuta la facciata, ferma ai
plinti di base delle colonne) e internamente
nel 1736. All’interno sculture di Giovanni
Maria Morlaiter (1699-1781) e L’ultima
cena del Tintoretto (1747).
La Chiesa di S. Croce, che dà il nome all’intero
sestiere viene rifatta nell’anno 900 e
poi affidata ai Benedettini (1109) che la rie-
49
dificano (1111). Chiesa e monastero sono in seguito ancora ricostruiti ad opera di Antonio Da Ponte
(sec. 16°) e rimangono in piedi fino al 1810 quando sono abbattuti per far posto ai Giardini
Papadopoli [v. 1834].
574
.«Tribuni X creati dal governo dell’Isole, durano per 130 anni futuri» [Sansovino 4].
578
.«Longino Esarco di Ravenna, et generale dell’Imperatore, viene a Rialto [scrive Sansovino 4, altri
dicono nel 568], raccolto con molto honore dai Veneti, i quali co’ loro navili l’accompagnano a Costantinopoli».
Flavio Longino, il nuovo esarca di Ravenna, successore di Narsete, giunge in laguna
e a conferma della libertà o autonomia goduta da sempre dai venetici, egli non chiede alcun giuramento
di fedeltà, ma solo la promessa di rendere ossequio all’imperatore e di fornire eventualmente
le navi per combatterne i nemici; in cambio promette di raccomandare all’imperatore la concessione
di speciali privilegi per il commercio con l’Oriente. Infatti, al termine della visita, una delegazione
di venetici s’imbarca con lui per Costantinopoli, e qui egli esalta la dedizione dei lagunari alla
presenza dell’imperatore Giustino II (565-78), nipote e successore di Giustiniano [v. 527]. I venetici
ricevono allora un diploma il quale, in cambio della promessa di riconoscere la supremazia dell’imperatore
e accorrere in suo aiuto in caso di bisogno, assicura la protezione e la sicurezza del loro
commercio in tutto l’impero, lasciandoli sostanzialmente liberi di amministrarsi: per i venetici si
aprono le porte dell’Oriente [Cfr. Sansovino 4] e comincia l’influenza di Venezia sulla costa dalmata.
579
.3 novembre:
in occasione della solenne consacrazione della Basilica di S. Eufemia [poi dedicata ai protomartiri
aquileiesi
Ermagora e
Fortunato] il
patriarca Elia
(571-86), che
dopo Paolino e
il successore
Probino siede
sulla cattedra
patriarcale di
Grado, riunisce
un sinodo
che approva il
trasferimento
da Aquileia a
Grado del patriarcato
con
giurisdizione
sulla Venetia e
l’Histria concesso
il 20 aprile
precedente
dal papa. Lo
stesso papa
confermerà
(582) il titolo di patriarca: «Elia Greco, di Vescovo creato Patriarca di Grado da un Concilio
di 20 Vescovi per ordine del Papa. et la città fatta Metropoli di Venetia & di Istria
[Sansovino 4].
Il sinodo approva anche l’istituzione di sei nuove sedi episcopali in laguna, affidando l’elezione
dei vescovi al clero e agli abitanti di ogni parrocchia: il primo vescovo sarà quello
di Torcello, poi seguiranno nel tempo Malamocco, Olivolo, Jesolo, Eraclea, Caorle.
580
.L’imperatore Tiberio II suddivide l’esarcato in cinque province, mentre il suo successore
Maurizio I lo riorganizzerà (584) in sette distretti militari:
l’Esarcato propriamente detto
la Pentapoli
Roma
la Liguria
la Venezia
l’Istria
Napoli
(comprendente il Bruzio, la Lucania e l’Apulia)
586
.Muore il patriarca di Grado, Elia [secondo Giovanni Diacono ciò avviene nel 588], e
gli succede Severo, anch’egli deciso, come il suo predecessore, a sostenere lo scimma
Costantinopolitano II [v. 545] nel quale erano stati condannati i famosi Tre capitoli [v.
545].
.«Severo Patriarca di Grado, preso con altri Vescovi di Istria, da Smaragdo Esarco, è
condotto a Ravenna, et costretto a confermar l’opinione di Giovanni Arcivescovo intorno
a 3 capitoli del Concilio di Calcedonia non creduti per veri dai ribelli della Chiesa,
ritornato in capo all’anno a Grado, sporge il libello del suo pentimento ai Vescovi, et
assoluto, ritorna in fede» [Sansovino 4].
In altre parole, l’esarca Smaragdo cerca di porre fine allo scisma Costantinopolitano II o dei
Tre capitoli sostenuto dal nuovo patriarca di Grado Severo e dal suo predecessore Elia.
Smaragdo fa arrestare lo stesso Severo e tre vescovi istriani (Giovanni di Parenzo, Severo
di Trieste e Vindemio di Cissa), li fa condurre a Ravenna e li costringe ad accordarsi con
Giovanni, vescovo di Ravenna che condanna i Tre capitoli. Costretti a subire pressioni e
torture, i vescovi finiscono per abiurare le proprie convinzioni e un anno dopo, lasciati
liberi, torneranno a Grado, ma non saranno accettati né dai fedeli né dagli altri vescovi
[Cfr. De Biasi, La cronaca ... I, 40].
589
.Paolo Diacono nella sua Historia Langobardorum [Liber III 23] ci racconta della devastante
alluvione, conseguenza forse della scarsa manutenzione dei fiumi, che muta
l’idrografia del Veneto. È la rotta della Cucca, dal nome della località veronese in cui avviene
il principale disalveamento dell’Adige, che abbandona il suo antico corso (passava
per Este e Montagnana) e si sposta di parecchi chilometri a sud, in quello che sarà
poi il suo solco naturale. Il cronista racconta di un diluvio d’acqua, registrato nel
NordEst ma anche in altre parti della penisola, mai più verificatosi dal tempo di Noè
e data la rotta al 17 ottobre 589, che gli studiosi moderni tendono a collocare nel mese
di novembre. L’alluvione causa grosse perdite di vite umane e animali e distrugge parte
delle mura di Verona, oltre a spazzare via strade, senteri e gran parte della campagna
in quelli che poi saranno il basso Veneto e la bassa ferrarese. Il livello delle acque a Ve-
50
51
rona sale fino a raggiungere le finestre superiori
della Basilica di San Zeno fuori le
mura. A Padova il Brenta viene estromesso,
spinto a nord-est dell’abitato, mentre
nel suo alveo subentra il Bacchiglione. Il
Piave straripa e cambia in parte il suo
corso. Il Mincio, che passava per Adria e
si poteva navigare dal Mare Adriatico al
Lago di Garda, abbandona il suo alveo e
diventa un affluente del Po, il che porterà
alla definitiva decadenza di Adria e del
suo porto. A causa dell'eccessiva frammentazione
del territorio, nessun governo
si prenderà carico di riparare il guasto e la
campagna inondata si tramuterà in palude
per secoli; infatti, il termine Polesine
nasce in questo periodo.
.Sul finire dell’anno l’esarca Smaragdo
[v. 580] viene richiamato a Costantinopoli
per i suoi eccessi, in particolare per le crudeltà
nei confronti degli aderenti alla controversia
dei Tre capitoli [v. 545], ed è sostituito
da Romano. Smaragdo, però, sarà di
nuovo inviato a Ravenna a reggere l’esarcato
dal 603 alla morte (611).
590
.All’inondazione dell’anno precedente
segue una grave pestilenza.
.Si tiene a Marano, in territorio longobardo,
un sinodo (590-91) che ha lo scopo
di «postulare la rimozione della condanna
dei tre capitoli accolti nel concilio di Calcedonia
e condannati nel Costantinopolitano
II» [Carile e Fedalto 28]. In questo
sinodo, avendo il patriarca Severo presentato
una ritrattazione scritta, viene
riammesso nella comunità aquileiese. Il
papa allora chiama Severo a Roma, al che
i vescovi si rivolgono all’imperatore d’Oriente,
sostenendo che il papa vuole piegare
gli scismatici. L’imperatore Maurizio
interviene dissuadendo il papa a continuare
nel suo proposito considerato il
momento particolarmente difficile nei
rapporti fra longobardi e bizantini [Cfr.
De Biasi La cronaca ... I 43].
593
.«Padova città nobilissima nella provincia
di Venetia, presa et distrutta dai Longobardi»
[Sansovino 4].
594
.«Monselice terragrossa, et bene habitata,
distrutta dai medesimi [Longobardi]»
[Sansovino 4].
52
600
.Il grande ‘terremoto’ longobardo (569) fa
crescere la consapevolezza dei venetici e
così, tra la Venetia terrestre longobarda e la
futura Venezia lagunare bizantina, si viene
a creare una vera e propria frattura.
Peraltro, il governo imperiale non ha più la
forza di intervenire perché militarmente
impegnato a fondo in Oriente con i persiani
prima e con gli arabi musulmani poi.
Aumenta il numero delle persone che cercano
rifugio nelle isole, diminuisce lo spazio
e già i residenti devono preoccuparsi di
difendere quel poco di terra trovato e di
avviare un costante sforzo di consolidamento.
Altro bisogno impellente, oltre a
quello di arginare le rive e mantenere l’equilibrio
tra terra e acqua è quello di
costruire i mezzi di trasporto, le barche
prima e le navi dopo, per gli scambi dei
prodotti, risalendo i fiumi, navigando fino
all’altra sponda dell’Adriatico, spingendosi
in Oriente e commerciando con tutti i
paesi che si trovano sulla via per Costantinopoli.
Le famiglie che detenevano il potere in terraferma
e che continuano a mettere in evidenza
laboriosità, ricchezza e impegno
politico, diventano le naturali detentrici del
potere politico e militare anche in laguna e
così lentamente una sorta di «patto inespresso»,
psicologico prima e politico poi,
s’instaura fra quello che sarà il patriziato e
il popolo, un patto secondo il quale il patriziato
si riserva il compito di governare e il
popolo accetta questa situazione in modo
del tutto naturale, per cui la politica interna
di Venezia sarà tutta racchiusa nella frase
«pane in piazza, giustizia a palazzo».
53
La religione, ovviamente, non è staccata
dal mito delle origini. I vescovi rappresentano
non solo il riferimento religioso, ma
anche quello civile, e continuano ad essere
i pilastri attorno ai quali s’insedia e cresce
la comunità. La religione, dunque, è il filo
rosso che ha legato i popoli delle isole contro
le imprese del pagano Attila e dei longobardi
ariani. Dio, si dice in laguna, concede
aiuto e protezione, ha spinto i profughi
a fuggire verso la libertà, li ha accompagnati,
tramite i suoi rappresentanti in
terra, nelle isole della salvezza.
L’Italia bizantina, intanto, rimane «divisa
in tante parti debolmente collegate fra loro,
o non collegate affatto (salvo che per
mare)». La situazione geografico-politica
appare essenzialmente divisa in due, da
una parte la Longobardia e dall’altra la
Romània, ovvero ciò che rimane del territorio
bizantino. Essa è pertanto la seguente,
escludendo le grandi isole che non fanno
parte della circoscrizione italiana: Bruzio e
la Calabria assimilata alla Terra d’Otranto
con Lecce, Otranto e Gallipoli; il ducato
napoletano; il ducato romano limitato ad
un’ampia zona a nord e a sud del Tevere; la
Pentapoli, divisa in Pentapoli marittima
(Rimini, Pesaro, Fano, Senigallia, Ancona) e
Pentapoli annonaria (Urbino, Fossombrone,
Jesi, Cagli, Gubbio); l’Esarcato, comprendente
Ravenna e la Romagna; l’Istria;
la Venetia ridotta alle coste e alle isole della
laguna veneta o Venezia marittima. Questa
divisione e disarticolazione dell’Italia
bizantina favorisce dappertutto lo sviluppo
di una organizzazione difensiva autonoma
locale, proprio perché manca un esercito
centrale. In laguna, stante l’aumento della
popolazione e il bisogno di unificare e
migliorare un sistema militare difensivo di
tante piccole realtà contro le incursioni dei
pirati e le sempre possibili scorrerie dei
longobardi, dominatori della terraferma, il
governo locale, che all’inizio era assegnato
ai tribuni marittimi, forse magistrati scelti
dall’esarca bizantino, sul finire del secolo
(697) affida la difesa di tutto l’insediamento
lagunare ad un capo unico, ad un duca,
ovvero un magistrato eletto a vita e scelto,
sembra, con il benestare dello stesso imperatore
d’Oriente. Ed ecco allora che la
nuova organizzazione del nascente dogado
prende nuova forma: ogni isola-castrum è
affidata ad un tribuno minore, che deve
rispondere al tribuno maggiore, il quale ha la
giurisdizione su un arcipelago ben definito
di isole, e sopra di tutti un duca, un doge, e
il primo è Paoluccio Anafesto ...
601
.Padova è nuovamente assediata dai
longobardi [v. 593] e questa volta completamente
rasa al suolo da Agilulfo, che riesce
a penetrare nelle difese cittadine. Anche
Monselice viene presa di mira [v. 594], resiste
qualche mese, ma poi è costretta a capitolare
definitivamente: nuova emigrazione
in massa verso le isole della laguna.
Ravenna si salva con grande sollievo dell’esarca
Longino, che alla calata dei longobardi
s’è chiuso nella capitale e non ha
mosso un dito per assistere le singole città,
costrette a difendersi da sole.
Agilulfo, re dei longobardi (591-616), era
stato eletto alla morte di Autari e ne aveva
sposato la vedova Teodolinda, ponendo
fine a un periodo di anarchia dei capi longobardi.
Egli aveva poi esteso i domini longobardi
in Umbria e nel Veneto, dopo aver
affrontato i bizantini di Ravenna, i franchi,
gli unni, gli avari e tentato invano (593) la
conquista di Roma, difesa dal papa
Gregorio I, poi detto Gregorio Magno.
.La penisola italica è divisa tra i longobardi
e quelli che per tradizione chiamiamo
bizantini, ma costoro «non hanno mai
chiamato se stessi con tale epiteto: si sono
54
sempre detti e proclamati ‘Romani’ [...]
Bisanzio [Costantinopoli] si è sempre considerata
l’erede unica, naturale e legittima
dell’impero romano; le sue pretese quindi
su tutte le terre, che un tempo appartenevano
all’orbis romanus, discendono per via
diretta dalla concezione dello stato romano
unitario, a cui fu sempre informata la
politica costantinopoliana» [Pertusi 61].
All’imperatore d’Oriente dunque rimangono,
tra l’altro, Roma e il suo ducato,
Napoli e la sua provincia, mentre a nord
resistono Ravenna e il suo territorio comprendente
Oderzo, Padova, Monselice,
Cremona, Mantova e Genova. Il re dei
longobardi, Agilulfo, cerca di dare il
colpo di grazia ai possedimenti bizantini/romani
e adesso assedia Padova e la
costringe alla resa, la saccheggia, l’incendia,
infine la distrugge. Si ripetono nuove
migrazioni in laguna, in maggioranza dal
territorio padovano. Poi sarà la volta di
Monselice i cui abitanti seguiranno le
orme dei padovani, andando ad ingrossare
le isole di Chioggia, Pellestrina e
Malamocco. La striscia lagunare da Grado
a Cavarzere si popola ancor più di fuggiaschi
ed essendo l’antica Venetia sotto i longobardi,
per indicare il territorio libero
55
delle isole della laguna, che i longobardi
rispettano perché dai traffici dei venetici
traggono «comodi e vantaggi», si usa la
frase le Venezie.
604
.Muore il papa Gregorio I (540-604) e s’inasprisce
lo Scisma dei tre capitoli, che coinvolge
quasi tutti gli abitanti della Langobardia
(poi Longobardia, infine Lombardia):
un gruppo di vescovi interrompono
le relazioni con gli altri vescovi e con il
papa. La questione esplode adesso, ma si
trascina da mezzo secolo [v. 545].
607
.Muore a Grado (marzo) il patriarca
Severo, successore di Elia [il cronista Giovanni
Diacono colloca l’evento nel 606].
L’esarca Smaragdo elegge allora Candidiano
di Rimini con il quale cessa definitivamente
lo scisma dei Tre capitoli [v.
545], mentre Gisulfo, duca longobardo
ariano del Friuli, nomina Giovanni di
Aquileia. Da questo momento ci saranno
due patriarchi in perenne dissidio [v. 732],
uno a Grado, detto ortodosso e appoggiato
da Costantinopoli, e l’altro scismatico
ad Aquileia, sotto la protezione dei
longobardi, ma con residenza a Cormons,
sede poi trasferita a Furum Iulii o Cividale
nel 737 per suggire alle incursioni bizantine.
In tempi diversi, i vescovi dipendenti
da Aquileia sono costretti a trasferire
la loro sede mantenendo l’intitolazione
originaria: il vescovo di Oderzo si
trasferisce ad Eraclea, quello di Altino a
Torcello [Cfr. Franzoi X]. L’antitesi tra
Grado e Aquileia diventa quindi un problema
politico, di spartizione territoriale
della regione veneto-istriana tra longobardi
e bizantini. Da questa scissione scaturisce
una chiesa metropolitana in terraferma
con giurisdizione sopra i vescovadi
veneto-trentini con sede ad Aquileia/
Cormons, ed un’altra con sede a Grado
senza alcun episcopato in territorio veneto,
ma con giurisdizione spirituale sopra
gli episcopati istriani, finché l’Istria [dove
il patriarca ha una residenza provvisoria
a Pola] non sarà incorporata nel dominio
longobardo al tempo di re Desiderio [v.
774]. L’istituzione del patriarca ortodosso
di Grado provoca la rapida sconfitta dei
tri-capitolini nei territori bizantini. Vi
contribuisce in maniera importante anche
l’esercito bizantino che costringe gli ultimi
vescovi scismatici dell’Istria a sottomettersi
a Candidiano. Entrato nell’orbita
lagunare, il patriarca di Grado lotterà
per evitare il trasferimento nelle isole
rialtine, ma alla fine la sede di Grado sarà
soppressa (1451) e il patriarca dovrà risiedere
in quella di Olivolo/Castello. La
commistione tra potere politico e potere
religioso sarà ricercata, ma per frenare le
famiglie più ambiziose e i dogi dall’aspirare
anche al possesso del potere religioso,
e parimenti per frenare gli alti prelati
che ambiscono al potere politico, la costituzione
veneziana metterà i giusti paletti
riuscendo a «mirabilmente conciliare il rispetto
alla religione con la tutela dei diritti
dello stato» e non consentendo «mai
che la casta sacerdotale si atteggiasse a
ceto indipendente dal potere civile e formasse
a danno di esso uno stato nello
stato, e volle la chiesa soggetta al potere
laico nei doveri del clero, nella parte esteriore
e disciplinare, in tutto quanto
insomma si riferisce alla vita e alla morale
sociale» [Molmenti I 135]. Gli altri patriarchi
del secolo sono Epifanio (612-13),
Cipriano (613-28), Primigenio (628-49),
Massimo II (649-63), Stefano II (663-79),
Agatone (679-85), Cristoforo (685-98),
Pietro (698-717).
.L’imperatore d’Oriente Foca riconosce
il primato della Chiesa di Roma sulle altre.
622
.È l’anno dell’ègira o emigrazione di
Maometto dalla Mecca a Medina (15 giugno):
inizia l’era o cronologia musulmana.
628
.I longobardi eleggono il nuovo patriarca
di Aquileia nella persona di Fortunato,
che decide di usare le maniere forti: assale
la rivale Grado, si porta via le ricchezze
della sede patriarcale e fugge a Cormons,
mettendosi sotto la protezione longobardo-ariana.
Il papa Onorio I (625-38) e l’imperatore
Eraclio ridanno immediatamente
prestigio alla sede di Grado, mandandovi
un nuovo patriarca, Primigenio, e un nuovo
tesoro (630), cioè la cattedra alessandrina
dell’evangelista Marco, un blocco in
marmo cipolino, conservato poi nella
Chiesa di S. Marco, su cui sono scolpite
figure allegoriche, tra le quali i quattro
fiumi biblici: Eufrate, Tigri, Pison e Gihon.
Secondo la tradizione, la cattedra di san
Marco era stata fatta trasportare da Alessandria
a Costantinopoli da sant’Elena, la
madre i Costantino. Pertanto, il patriarca
di Aquileia ha come suffraganei i vescovi
fino al Mincio e quello di Grado i vescovi
56
del nascente stato veneziano e dell’Istria.
Da questo momento inizia per Aquileia il
tramonto: la città si spopola sempre di più
e le campagne sono trascurate. A guadagnarci
e a popolarsi sempre più sono le
isole della futura Venezia e Primigenio
consolida l’ortodossia romana delle lagune.
Qualcuno può così scrivere che
«Grado brilla tra il tramonto di Aquileia e
l’alba di Venezia [...] Raccoglie l’eredità
romana di Aquileia, la custodisce per un
po’ di tempo con amore e fierezza, poi la
trasmette a Venezia».
632
.Gli arabi iniziano la loro espansione,
conquistano Siria, Persia, Palestina, Egitto.
635
.Per sottrarsi all’egemonia politica e religiosa
dei longobardi, gli abitanti di Altino
si trasferiscono in laguna al seguito
del loro vescovo Paolo I, che li guida a
Torcello. La leggenda racconta che gli «Altinati,
minacciati dai Langobardi, dopo
aver implorato l’aiuto del Signore, videro
a un tratto gli uccelli e i colombi portare
con il becco i loro nati e volar via dalle
mura. Parve un avvertimento celeste, e gli
abitanti delle misere città, preceduti da
due tribuni, Ario [Aurio] ed Aratore, e dal
clero, seguirono il volo dei colombi e giunsero
a Torcello. Capeggiavano i fuggitivi
due sacerdoti, Geminiano e Mauro, ai
quali appariva una nube bianca, da cui su
due raggi di sole scendeva la voce del
Signore, che raccomandava di innalzare in
quel luogo una chiesa. Alla voce dolcissima
della Vergine, che dava in altro luogo
lo stesso comando, seguiva un prodigioso
miraggio: fra bianche nubi apparivano lidi
fiorenti pieni di popolo e di greggi. Poi la
visione cessava, e l’immenso silenzio era
interrotto dalle voci dell’apostolo Pietro,
del Battista, di santo Antolino [Antonino],
di santa Giustina e di altri martiri, che invitavano
i fedeli a fabbricar chiese» [Molmenti
I 111-3]. E come avevano ordinato i
santi fu fatto, e quindi in tutte le isole abitate
dagli altinati (Torcello, Ammiana,
Costanziaco, Burano, Mazzorbo, Murano)
57
sorgeranno chiese, mentre ogni isola
importante riceverà un nome ispirato da
un particolare delle visioni, come per
esempio Vignole, così chiamata perché
santa Giustina era apparsa tra vigne cariche
d’uva ...
636
.Rotari è incoronato re dei longobardi
(636-52) e in breve conquista tutte le fortezze
rimaste ai romani d’Oriente dalle
Alpi Cozie fino all’antica città di Luni al
confine tra Liguria e Toscana e poi fa
compilare e rendere pubblico (20 novembre
643) il codice delle leggi longobarde.
Il NordEst è nelle sue mani e dal punto
di vista religioso concede «che in ogni
città, oltre l’ariano, vi fosse pure un
vescovo cattolico onde il regno era religiosamente
diviso» [Crivelli 152]. Ma
essendo il re ariano, la religione cattolica
vi è come subordinata e pertanto vi sono
scontri anche sanguinosi tra ariani e cattolici.
Dal 643 vi saranno però anche re
longobardi cattolici, un preludio alla vittoria
definitiva del cattolicesimo sulla
dottrina ariana [v. 774].
639
.I longobardi guidati dal loro nuovo re
Rotari attaccano le città che Alboino
aveva evitato perché militarmente ben
attrezzate e cioè Oderzo, Altino e Padova
[v. 569].
Oderzo [v. 527], sede del magister militum
(capo dell’amministrazione civile e militare
della provincia), cade per prima. Il vescovo
san Magno, assieme alle più importanti
famiglie opitergine, guida l’esodo
della popolazione nell’isola di Melidissa
(poi Eraclea), portandosi appresso centinaia
di persone, mentre altri preferiscono
spostarsi a Jesolo. Il nome Eraclea si
legge per la prima volta nella bolla di papa
Severino (28 maggio 640), che istituisce la
diocesi di Torcello e quella di Civitas Nova
Eracliana, sorta in onore dell’imperatore
d’Oriente Eraclio [v. 641], che
l’aveva protetta e la cui storia ha però origini
più antiche: risale a molti secoli
prima dell’età cristiana, quando i tanti
isolotti che sorgevano tra i fiumi Isonzo e
Adige erano abitati da gruppi di cacciato-
58
ri e pescatori. Tra questi
isolotti primeggiava per
grandezza e importanza l’isola
di Melidissa nella baia
di Oderzo, che nel significato
greco del nome (meliedes
= migliore, centrale) era
il centro urbano più prestigioso
della zona. La leggenda
vuole che già nell’anno
169 per sfuggire ai marcomanni,
la popolazione di Oderzo si fosse
trasferita a Melidissa, un insediamento
che doveva svolgere un ruolo determinante
se il sinodo di Grado deliberava
(3 novembre 579) di trasferirvi la sede
vescovile di Oderzo, cosa che avverrà formalmente
nel 638, ma il trasferimento di
fatto era già avvenuto nel 569, quando il
vescovo di Oderzo, san Magno, per sottrarsi
alle persecuzioni dei longobardi, che
professavano un cristianesimo di rito ariano
[Gesù è un uomo adottato da Dio] in
opposizione alla Chiesa di Roma [Gesù
uomo partecipa della natura divina], vi si era
trasferito assieme alle più importanti
famiglie opitergine, fondandovi la cattedrale
di S. Pietro Apostolo. Da questo momento
Eraclea diventerà la maggiore città
dell’estuario, ponte tra oriente e occidente,
titolare di rapporti commerciali e
diplomatici sia con la corte bizantina che
con quella longobarda, arrivando i suoi
mercanti dappertutto, a Pavia come a Costantinopoli.
Eraclea sarà quindi, assieme
a Torcello, un grande centro commerciale
lagunare, ma sarà in primis il centro politico
lagunare, la prima sede dei futuri dogi,
ovvero dell’autorità politico-militare,
insomma la capitale di quella parte della
Venetia romana rimasta sotto il dominio
bizantino. Tuttavia, di Eraclea non rimarrà
nulla: il fiume Piave, straripando e cambiando
in parte il suo corso (589) la farà
diventare una penisola e infine un centro
rurale devastato dal doge Obelerio per
mettere a tacere i filo-bizantini [v. 804], ma
poi, anche se ricostruita dal doge Angelo
Partecipazio, sarà ancora distrutta finché
non decadrà definitivamente. I vescovi si
rifiuteranno di abitarvi e così nel 1440 il
pontefice Eugenio IV sopprimerà la sede
vescovile, aggregandola al patriarcato di
Grado, che a sua volta sarà soppresso nel
1451 da papa Niccolò V (1447-55) e incorporato
nella diocesi veneziana di Castello,
elevata a patriarcato di Venezia. Nel
tempo, il territorio dove sorge Eraclea
diventerà un enorme lago e poi soltanto
un ambiente palustre. Qui, il patrizio
Almorò Giustiniani Lolin farà erigere
(1728) una chiesa dedicata a Maria e tutto
intorno si formerà un villaggio chiamato
Grisolera, per via dell’abbondanza delle
canne palustri (dette grisiole), finché non
diventerà Comune (1806) e non deciderà
(1954) di cambiare nome, riprendendosi
quello antico di Eraclea. Le ricerche
archeologiche ci consegneranno una lapide
(il solo ‘monumento’ superstite della
prima capitale dei venetici) trovata tra il
materiale di colmata delle fondamenta
della cattedrale di Torcello [v. 697] la quale
ci dice qualcosa circa la gerarchia politica
e amministrativa cui la provincia obbedisce,
cioè che la chiesa sorge sotto il patronato
dell’imperatore d’Oriente/basileus
Eraclio per ordine dell’esarca di Ravenna
Isacco e per opera del magister locale Maurizio
[v. 569]:
59
IN NOMINE DOMINI DEI NOSTRI IHESVS
CHRISTI, IMPERANTE DOMINO NOSTRO
HERACLIO PERPETVO AVGVSTO, ANNO
XXVIII INDICTIONE XIII FACTA SANTE
MARIE DEI GENETRICIS EX IVSSIONE PIO
ET DEVOTO DOMINO NOSTRO ISAACIO
EXCELLENTISS. EXARCHO PATRICIO ET
DEO VOLENTE DEDICATA PRO EIVS
MERITIS ET EIVS EXERCITV HEC FABRI-
CA EST PER BENE MERITVM MAVRICIVM
GLORIOSVM MAGISTRO MILITVM
VENETIARVM PROVINCIE RESEDENTEM
IN HVNC LOCUM SVVM SANCTO ET
EPISCOPO HVIVS ECCLESIAE FELICITER
‘Nel nome del signor nostro Gesù Cristo, nell’anno
ventinovesimo dell’imperatore signor nostro
Eraclio perpetuo Augusto, nell’indizione tredicesima
è stata costruita la Chiesa di Santa Maria
Madre di Dio per ordine del pio e devoto Signor
nostro Isacio eccellentissimo Esarca Patrizio e per
volontà di Dio fu dedicata per i meriti di lui e del
suo esercito. Questa fu fabbricata dalle fondamenta
grazie al benemerito Maurizio glorioso generale
della provincia di Venezia residente in questo suo
luogo con la consacrazione felicemente condotta
del santo e reverendissimo Vescovo di questa
Chiesa.’
,
JESOLO o Equilio/Equilo, ma in seguito anche
anche Cavazuccherina, è un’isola in
prossimità della foce del Piave dove si allevano
cavalli, già vicus, cioè villaggio romano,
e tappa obbligata per le imbarcazioni
mercantili che da Grado giungono a Ravenna
e viceversa e che sostano, soprattutto
d’inverno, all’interno della laguna per
ripararsi da venti e tempeste. Caduto l’impero
romano, Jesolo diventa terra di rifugio
per gli abitanti di Oderzo in fuga dai
barbari. In seguito aderisce al governo unitario
di tutte le isole della laguna. I suoi
abitanti, però, mal sopportano che esso abbia
la sua sede nella vicina Eraclea, vantando
la loro città origini più illustri ed antiche.
Succede così che nel tempo Jesolo ed
Eraclea si scontrano più volte indebolendosi.
Intanto, le lagune circostanti cominciano
ad interrarsi e i loro insediamenti
diventano sempre più facilmente raggiungibili
via terra dagli eserciti dei nuovi invasori,
i franchi. Tuttavia, dopo la pace tra
l’impero carolingio e quello bizantino,
Jesolo diventa sede vescovile, ma poi, in
coincidenza con il crescere di Venezia, inizia
a spopolarsi e quindi s’instaura un
declino inarrestabile che culmina nel 1466
nella soppressione dell’episcopato. La lenta
ripresa inizia verso la metà del 16° sec.,
quando il litorale jesolano viene coinvolto
in un’imponente opera di escavazione per
realizzare una via navigabile interna verso
il NordEst di cui è sovrintendente Alvise
Zuccherini. La città viene così a chiamarsi
Cavazuccherina. Nel 1806, durante la dominazione
francese, diventa Comune con
tale nome, ma ritorna a chiamarsi Jesolo
nel 1930 e con tale nome approda nel 21°
secolo come la capitale del turismo popolare
del NordEst.
.La pressione dei longobardi provoca
ancora emigrazioni in laguna. È questo il
momento in cui si rompe l’unità territoriale
dell’antica Venetia et Histria e si spezza il
cordone ombelicale con Ravenna: le isole
vengono abbandonate a se stesse, proprio
perché i bizantini sono impegnati a difendere
i propri confini orientali dagli altrui
appetiti (persiani, arabi, avari, slavi ...). Da
Altino il vescovo Paolo conduce clero e
popolo nell’isola di Torcello e in altre isole
vicine, portando con sé le reliquie di sant’Eliodoro
racchiuse in un prezioso sarcofago
pagano, ma un mese dopo muore; tuttavia,
il suo successore Maurizio ottiene dal papa
la conferma della traslazione della sede. «I
resti della romana Altino vengono sistematicamente
trasportati pezzo per pezzo,
prima alla vicina Torcello, poi a Venezia»
[Perocco I 14]. Torcello nasce quindi utilizzando
come materiale da costruzione le pietre
romane di Altino (mattoni, colonne,
capitelli, lapidi, sculture), materiale che
verrà usato una seconda volta quando anche
Venezia prenderà il suo pieno sviluppo
con il trasporto della capitale da Malamocco
a Rialto.
.Il vescovo di Padova emigra con un
nutrito seguito popolare e si stabilisce
provvisoriamente a Malamocco per traslocare
poi a CHIOGGIA, la città che in epoca
romana è una mansio, o stazione di sosta,
tra Ravenna e Altino, e che si popola con
le invasioni barbariche/germaniche, ri-
60
manendo poi sempre legata a Venezia,
anche se con i propri statuti. Nel 751,
Chioggia respinge il tentativo di conquista
del re longobardo Astolfo, ma è distrutta
da Pipino (809-10) e poi anche dagli ungari
(900). Ricostruita, si impossessa di
Adria, sconfigge i genovesi alla torre del
Bebe (1205), respinge il signore di Padova
Ezzelino da Romano (1229) e collabora
con Venezia, prima per bloccare la congiura
di Bajamonte Tiepolo (1310) e poi per
combattere la guerra di Chioggia (1379-
80) contro le navi genovesi giunte minacciose
in laguna. In seguito, la città sarà ancora
al fianco di Venezia contro gli austriaci
nella rivoluzione del 1848-49. Come
Venezia, Chioggia perderà la sua qualità
di isola perché unita alla terraferma da un
ponte. Ecco come la descrive Goldoni
nella prefazione a Le baruffe chiozzotte:
«Chiozza è una bella e ricca città venticinque
miglia distante da Venezia, piantata
anch’essa nelle Lagune, isolata ma
resa Penisola per via di un lunghissimo
ponte di legno, che comunica colla Terraferma.
Ha un Governatore con il titolo
di Podestà, ch’è sempre di una delle prime
Case Patrizie della Repubblica di Venezia,
a cui appartiene. Ha un Vescovo colà trasportato
dall’antica sede di Malamocco.
Ha un porto vivissimo e comodo e ben
fortificato. Evvi il ceto nobile, il civile ed il
mercantile. Vi sono delle persone di merito
e di distinzione. Il Cavaliere della città
ha il titolo di Cancellier Grande, ed ha il
privilegio di portare la veste colle maniche
lunghe e larghe, come i Procuratori di San
Marco. Ella in somma è una città rispettabile».
.Nasce il primo mito, poi celebrato dal
doge Andrea Dandolo (1343-54). È il mito
religioso della Repubblica di Venezia, fondata
col sangue dei martiri per conservare
la fede cristiana, ovvero il mito di Venezia
come creazione divina. Sono i vescovi che
guidano i fuggiaschi in laguna ad alimentare
questo mito, sostenendo che nella
fuga verso la libertà c’è il progetto di Dio
di favorire la creazione di una repubblica
cristiana capace di superare persino le città
pagane di Atene e Roma. Su questo mito
religioso poggerà poi quello costituzionale
[v. 1172]. Lo stesso san Magno giunto
in laguna dichiara di aver avuto una rivelazione
da parte di san Pietro e comunicatala
ai nobili e ai tribuni delle isole saranno
«fabbricate 8 Chiese in Rialto, cioè, San
Pietro, San Raffaello, San Salvatore, Santa
Maria Formosa, San Giovanni Bragola [o
Bragora], San Zaccaria, Santa Giustina, &
Santo Apostolo» [Sansovino 5].
.A Torcello cominciano a sorgere il battistero
e la cattedrale di S.M. Assunta, nella
quale trovano posto presso l’altare maggiore
le reliquie di sant’Eliodoro trasportate
da Altino dal vescovo Paolo. La chiesa
viene modificata nell’anno 864 e in parte
ricostruita nel 1008 dal vescovo Orso Orseolo,
figlio del doge. Quest’ultima fabbrica
giunge fino al 21° secolo, ricevendo nel
tempo numerosi interventi di restauro. Del
battistero, invece, rimarranno solo alcuni
resti. Dietro la cattedrale si alza, isolato,
l’imponente campanile, uno dei più antichi
della laguna.
61
640
.Si istituiscono, secondo la tradizione, due nuove diocesi, una a Torcello, dove nel 635 si sono
riversati molti abitanti di Altino, e una ad Eraclea che nel 639 ha accolto una seconda ondata di profughi
di Oderzo dopo quella del 569: due esodi guidati dai rispettivi vescovi, che adesso ricevono
ufficialmente il benestare del santo padre Severino. A Torcello il vescovo Mauro celebra l’evento
ponendo la prima pietra per la costruzione della Cattedrale di Santa Maria Assunta, la più antica testimonianza
della vita lagunare, «fabbricata dai nobili, & dal popolo della terra, et vi mettono i corpi
dei santi Teonisto, Heliodoro, Liberale, et Traba, con un braccio di S. Iacomo Apostolo» [Sansovino
6]. Ad Eraclea, il vescovo dà l’avvio alla costruzione della Cattedrale di S. Pietro Apostolo.
641
.Muore Eraclio (610-641), che aveva assunto il titolo greco di basileus (o re), abbandonando quello
di imperatore d’Oriente e facendo diventare il greco la lingua della cancelleria al posto del latino. La
cancelleria è ovviamente quell’ufficio che si occupa di stendere, autenticare e spedire i documenti
approvati dal sovrano.
643
.22 novembre: Rotari rende pubblico l’Editto che riunisce in forma organica le leggi dei longobardi.
Composto in latino, ma con numerose parole di origine longobarda, l’Editto è valido solo per la
popolazione longobarda, mentre quella italica soggetta al dominio longobardo rimane regolata dal
diritto romano, codificato nel Digesto promulgato da Giustiniano il 16 dicembre 533.
650
.Intorno a
questa data l’Italia è divisa in due aree di influenza, una dominata dai bizantini e l’altra dai longobardi,
che si
diffondono a
macchia di leopardo
e dominano
su quasi
tutta la penisola,
ma le forze
bizantine
riescono a
mantenere il
controllo di
molti sbocchi
marittimi: l’Istria,
tutta la
costa adriatica
da Grado al Po,
l’Esarcato
(comprendente
quasi tutta
l’Emilia e la
Romagna, con
Ravenna residenza
dell’esarca),
la Pentapoli
maritti-
ma (Rimini, Pesaro, Fano, Senigallia, Ancona) e la Pentapoli annonaria cioè quella interna
(Urbino, Fossombrone, Jesi, Cagli, Gubbio), alcune fortezze (Perugia, Amelia, Otricoli),
i ducati di Roma, Amalfi, Napoli e Gaeta, la Terra d’Otranto (Lecce, Otranto e Gallipoli),
il Bruzio (cioè l’estrema punta della Calabria, così detta perché anticamente abitata dai
bruzi). Questa disarticolata divisione dei domini bizantini e l’impossibilità di controllarli
con un esercito centrale, oltre al fatto che l’esarca preferisce badare prima di tutto a se
stesso, chiuso nel proprio particulare, favorisce ovviamente lo sviluppo della vita autonoma
locale che delega ai proprietari di terre, quelli che hanno realmente qualcosa da perdere,
la difesa militare; ecco quindi la fusione dell’elemento militare locale con quello fondiario:
i proprietari di terreni forniscono anche gli uomini per la difesa e li comandano,
per cui l’aristocrazia terriera diviene anche una organizzazione militare cittadina, rimanendo
ai vescovi il potere ecclesiastico e civile (e i vescovi devono poi fare i conti con i
grandi proprietari fondiari laici ...). Un caso emblematico di questo sviluppo di vita locale
è quello di Venezia. Il nome della regione, Venetia, era stato spostato dalla pressione longobarda
al limite della zona litoranea e quindi alle lagune, nelle cui isole si era rifugiata
gente di terraferma fin dal tempo delle invasioni barbariche. Da Aquileia, poi da Altino,
Padova e altri centri importanti, gli abitanti, al seguito dei loro vescovi, erano passati a
Grado, Caorle, Torcello, Malamocco, insomma sempre più dentro la laguna. Il trasporto
poi della sede patriarcale a Grado [v. 569] aveva dato alle lagune anche un capo religioso,
che di fatto governava anche la vita civile appoggiandosi alle famiglie più doviziose.
.A Ravenna, già dal 381 sede patriarcale, il patriarca Mauro decide la separazione della
Chiesa di Ravenna da quella di Roma con il solo consenso del basileus. Il papa Vitaliano
(657-62) lo interdice e Mauro interdice il papa. Il successore di Mauro si reca a Costantinopoli
(672): chiede e ottiene dal basileus che il papa sia a lui sottoposto (680). Poi un altro papa,
Costantino I (708-15), scrive al nuovo basileus Giustiniano II (705-11) e quest’ultimo manda
la sua flotta a Ravenna al comando del patrizio Teodoro. Questi, con l’aiuto dei venetici,
riesce a mettere a sacco la città e a vincere il patriarca Felice e i suoi nobili sostenitori, tutti
spediti a Costantinopoli a render conto al basileus ... Il papa, ritornato capo unico, si reca di
persona dal basileus, che gli va incontro «baciandogli i piedi, colla corona in capo» [Crivelli
251]. Oltre al papa, anche la futura Venezia ottiene vantaggi immediati, assicurandosi la
gestione del commercio ravennate.
.«Chiese dei Santi Sergio & Bacco, Massimo e Marcelliano, fabricate dagli uomini di
Torcello, sull’Isola chiamata da loro Costanziaco in honor di Costante Imp. la qual poi col
tempo s’affonda» [Sansovino 5].
663
.Il basileus Costante II, succeduto (641) a Eraclio, ritenta, sulle orme di Giustiniano [v.
535], di ricostruire l’unità dell’impero romano e sbarca con un’armata a Taranto, ma riesce
soltanto ad entrare a Roma e subito dopo è costretto a ripiegare in Sicilia, finché non cade
vittima di una congiura di palazzo (668): «Il fallimento della spedizione di Costante prelude
al tramonto della potenza bizantina in Italia» [Pertusi 66].
666
.Nuova caduta e distruzione di Oderzo [v. 640], questa volta da parte del re longobardo
Grimoaldo (662-71), che vuole vendicare l’uccisione dei fratelli Caco e Tasone da parte dei
bizantini, smembrandone il territorio a favore di città vicine come Treviso, Ceneda e Cividale:
nuova, massiccia migrazione verso la laguna e gran parte di questi profughi trovano
rifugio a Jesolo. Oderzo era un importante nodo commerciale abitato da famiglie di notevoli
capacità imprenditoriali e commerciali, che avevano già fatto nascere Eraclea, come
città satellite, fulcro del sistema difensivo bizantino e infine luogo di salvezza contro gli invasori.
62
63
697
.Secondo la tradizione, nella chiesa di
Eraclea si riunisce l’Arengo [v. 466] che elegge
il 1° doge, Paoluccio (o Pauluccio) Anafesto
(697-717) di Oderzo, con il quale nasce
il Dogado: tutte le isole della laguna da Grado
a Cavarzere esprimono una «volontà
unificatrice» e pur mantenendo ciascuna il
proprio governo tribunizio esse sono adesso
guidate da un capo unico, il duca, più tardi
chiamato venezianamente doge, e da qui l’espressione
Dogado. Secondo la storiografia
più recente, invece, Paoluccio (Paulicius)
potrebbe derivare da un’errata trascrizione
di Paulus Patricius, titolo attribuito all’esarca;
egli sarebbe quindi lo stesso esarca di Ravenna
Paolo [Cessi]. In ogni caso, nelle mani
del doge, non sottoposto ad alcun controllo
istituzionale, si concentrano le principali
funzioni della publica amministrazione,
mentre alla sua persona si legano tutti gli
abitanti del Dogado mediante la prestazione
del giuramento di fedeltà. La capitale del
Dogado è fissata ad Eraclea, che mantiene
stretti rapporti con Costantinopoli, mentre
la vicina Jesolo intrattiene contatti continui
con i longobardi. Questo per dire che nel
Dogado ci sono divisioni a non finire: oltre
alle solite, naturali, rivalità fra isola e isola,
oltre ai fastidi provocati dai pirati con nocumento
alla navigazione e quindi al commercio
del sale (fonte vitale di scambio), c’è anche
una rivalità politica che vede le più
importanti famiglie schierate o con i longobardi
o con i bizantini ...
Adesso, per risolvere questa delicata situazione,
si decide di eleggere un capo unico per
cui la Repubblica federativa (520), originatasi
dalla Federazione delle isole (466), si dota di un
potere centralizzato per far rapidamente
seguire alle decisioni le necessarie azioni. La
volontà di eleggere un capo unico scaturisce
a seguito dell’ennesimo tentativo dei pirati
penetrati in laguna, che hanno ucciso crudelmente
e causato sgomento in tutte le isole.
Queste, infatti, devono guardarsi di continuo
da nemici terrestri e marittimi, i quali hanno
tutto il tempo di abusare delle isole stesse,
spesso attaccate e rapinate, come lo sono le
navi cariche di merci all’àncora. Infatti, affinché
le isole possano organizzare
un minimo di reazione
si deve prima convocare
l’Arengo, presentare i
problemi, discutere, decidere
e deliberare, ma intanto i
nemici prendono il largo.
Naturalmente, non sappiamo
chi ha convocato e presieduto
il primo Arengo [v.
466], come non siamo in
grado di sapere chi ha provveduto
a convocarlo e presiederlo in questa
circostanza, o chi lo farà in futuro almeno
fino alla creazione del Consiglio dei Savi del
Comune [v. 1143]. Sappiamo però che, diversamente
dalle altre realtà italiche, all’Arengo
lagunare sono ammessi tutti gli abitanti del
Dogado e molto probabilmente la convocazione
è affidata ai sacerdoti. Stando così le
cose, viene indetta un’assemblea generale dei
tribuni delle varie isole e dei loro sacerdoti
nella cattedrale di S. Pietro di Eraclea dopo
l’ennesimo tentativo dei pirati penetrati in
laguna. Il patriarca di Grado, Cristoforo, riassume
la situazione delle isole: «La cagione
degli assalimenti, dei danni e del sangue e di
altre imminenti sciagure stare nei nascondigli
dei tortuosi stagni alle foci dei fiumi, e nelle
aperte entrate dei lunghi lidi, poiché da queste
assai male difese, i marittimi nemici sbucavano
a predare ed uccidere, ed i terrestri
presso a quegli stagni costruivano barche,
sulle quali facevano impeti presti e frequenti,
e resi tanto felici dalla lentezza del convocare
l’assemblea a deliberare, che in poco d’ora
ricchi della preda tornavano alla terraferma
[...] Ma in che sperar salvezza? nella unicità
del comando a provvedere, a difendere [...]
Doversi considerare convenevole più ai
veneziani, che ad altra gente posta in diverse
condizioni, tale reggimento [...] in molte isole
divisi [...] con difficoltà di adunarsi [...] un
solo comandatore [...] doversi fortificare lo
stato nella unicità di tale comandatore ...»
[Crivelli 165-6]. Si decide così che, di fronte
ad un momento tanto grave per le sorti future
delle comunità lagunari, bisogna affidare il
comando ad un uomo solo eletto a vita, con
sede ad Eraclea. A lui è affidato dall’Arengo,
al quale egli è soggetto, ogni potere, escluso
quello economico, comprendente
la nomina dei
tribuni e degli altri giudici
nonché il comando
delle forze militari del
nascente stato. Si stabiliscono
sia la podestà del
doge sia i suoi limiti:
«1. Convocasse e presiedesse
l’assemblea a lui superiore per
autorità.
2. Eleggesse i tribuni e gli altri giudici.
3. S’avesse diritto di correggere i disordini e le ingiustizie
nei giudizii, dai quali i litiganti potevano a lui
appellare.
4. Convocasse i concilii del clero, e quelli pure, che in
un col popolo eleggevano vescovi e parrrochi.
5. Fosse autorevole a metterli in sede e dar loro il possesso
dei benefizii.
6. Disponesse delle forze dello stato.
7. Mandasse e ricevesse ambasciatori in proprio
nome.
8. Facesse guerra e pace accordandosi coll’assemblea.
9. S’avesse soltanto autorità di eseguire le leggi»
[Crivelli 168-9].
.L’elezione di un capo, di un doge che
governa l’agglomerato lagunare può soltanto
significare che il potere della nascente
Venezia già adesso non è soggetto ad altri se
non, formalmente, al riconoscimento del
basileus: «Per quanto
divenuto elettivo, il duca
di Venezia restava comunque
il suddito e
l’uomo dell’imperatore
bizantino [...] e quando
questo legame di soggezione
[...] si allentò, come
alla metà del IX secolo,
l’impronta bizantina
persistette onnipotente
intorno al capo di Stato
veneziano nei titoli che
portava, nel cerimoniale
di cui si circondava,
nello stesso carattere del
potere che esercitava.
L’abbigliamento ducale
richiamava il costume
degli esarchi di Ravenna
64
e degli imperatori di Costantinopoli; si pregava
per il duca secondo le formule bizantine;
quando moriva, i suoi funerali erano organizzati
secondo i riti dell’etichetta bizantina»
[Diehl 21]. I titoli assegnati ai dogi
seguono poi una precisa gerarchia, rappresentano
un vero e proprio cursus honorum:
da hypathus (ipato) a hypatus et dux (ipato e
duca), assegnati tra il 726 e l’840, a dux ac
spatharius (spatario) o imperialis consul (console
imperiale) tra l’841-878, a imperialis protospatharius
(protospatario) tra l’879-932, a
Veneticorum dux o Venetie dux tra il 933-1000,
a Veneticorum ac Dalmaticorum dux tra il
1001-1032, a patricius [v. 1008], ancora a protospatharius
e imperialis patricius anthypatus et
dux tra il 1032-1063, a imperialis magister et
dux tra il 1065-1075, a dux ... ac imperialis protoproedrus
et senior tra il 1076-1081, a dux et
imperialis protosevastos tra il 1082-1117, a Venecie,
Dalmacie atque Croacie dux [v. 1118], a
nobilissimus dux Venecie et protosevastos fino
al 1204, quando Enrico Dandolo, con la presa
di Costantinopoli, conquisterà l’affrancante
imperii quarte partis et dimidie dominator
usato per la prima volta [v. 1206] dal suo
successore Marino Zen [cfr. Pertusi 75].
.Secondo la leggenda, in origine ci sono le
case vecchie alle quali appartengono 24 famiglie
mercantili. Di queste famiglie 12 sono
dette apostoliche (Badoer o ex Partecipazio,
Barozzi, Contarini, Dandolo, Falier o Valier,
Gradenigo, Memmo o ex Monegario, Michiel,
Morosini, Polani, Sanudo, Tiepolo) per
aver partecipato all’elezione del primo doge.
Anche le altre 12 si confondono con la stessa
origine di Venezia e tra queste famiglie le
più importanti sono chiamate evangeliche
(Bembo, Bragadin, Corner, Giustinian). Alle
case vecchie si contrappongono nel tempo le
case nuove, comprendenti le famiglie la cui
importanza emerge dopo l’anno 800. Di
queste, 16 sono dette ducali perché essendo
di numero maggiore a quelle vecchie fanno
gruppo, stringono alleanze tra di loro e sono
in grado di mantenere la direzione politica
dello Stato per quasi duecento anni, dal 1414
al 1612, anno in cui si nomina un doge (Marcantonio
Memmo) appartenente ad una casa
vecchia. Alle case vecchie e nuove si aggiungeranno
poi le case nuovissime; si tratta cioè di
65
famiglie aggregate al patriziato per prestazioni
personali e pecuniarie al tempo della
guerra di Chioggia (1380). Nuove famiglie
saranno ancora ammesse al patriziato per
soldo dal 1646 al 1669 (durante la guerra di
Candia) e dal 1684 al 1717 (durante le guerre
della Morea) per aver offerto 100 mila ducati
(60mila in dono e 40mila investiti in depositi
di Zecca). Infine, nel 1775 sono accolte
alcune famiglie di nobili della terraferma,
che provano di possedere 10mila ducati di
rendita e la nobiltà da quattro generazioni.
Oltre a queste, sono ammesse al patriziato ad
honorem le famiglie dei pontefici, dei sovrani
e di altri personaggi benemeriti della Repubblica.
Negli ultimi tempi della Serenissima,
le casate patrizie saranno divise senza badare
alla loro maggiore o minore importanza
nobiliare in senatorie, giudiziarie e barnabotte.
Le prime sono le famiglie più ricche, cioè
quelle che possono aspirare alle maggiori
cariche pubbliche che richiedono forti mezzi
familiari per essere sostenute con onore; le
seconde sono le famiglie economicamente
mediocri che aspirano più di tutto a sedere
nelle Quarantie; le ultime famiglie sono
quelle dei poveri che si devono accontentare
delle cariche minori e si dicono barnabotte,
perché in gran parte abitano nella parrocchia
di S. Barnaba, dove gli affitti costano meno.
Essere ammessi al patriziato significa avere
l’accesso al Maggior Consiglio [v. 1172], ovvero
il parlamento della Repubblica che sostituirà
l’Arengo.
698
.Una rappresentanza di vescovi scismatici
è inviata a Roma dal re longobardo
Cuniperto (688-700) per porre fine allo
Scisma dei tre capitoli [v. 545].
«... ognuno
lavora esclusivamente
per il
bene della
città, e, con
un’ammirevole
abnegazione,
accetta e
adempie al
meglio ‘il
ruolo più o
meno obbligato
che l’elezione
gli conferisce
per il bene
di tutti’. È il
segreto della
forza di
Venezia»
Charles
Diehl
700
.All’inizio del secolo la divisione
dell’Italia in Longobardia, Romània,
autonomie locali e papato non può non
presentare quattro fattori d’instabilità, che
s’incrociano e che spesso sono in contrasto
tra di loro con il solo papato abile a gestire
le situazioni: amico delle autonomie locali,
fintanto che queste non tentano di egemonizzare
il territorio, ostile ai longobardi e
all’imperatore d’Oriente Leone Isaurico
che nel 726 si contrappone alla tradizione
romana del culto delle immagini sacre e,
ordinandone la distruzione, avvia la lotta
iconoclastica. L’Italia è però dominata dai
longobardi e il doge ha intanto negoziato
con il re longobardo Liutprando un trattato
confinario commerciale e di buon vicinato
(712). Il Dogado è quindi in pace con
l’esterno, ma al suo interno gli schieramenti
portano ad un sanguinoso scontro
tra Eraclea, filobizantina, e Jesolo, filolongobarda.
La battaglia finale è una carneficina
per entrambe le fazioni. Lo stesso
doge è trucidato. Si decide così di tornare
al magister militum, nominato per un anno
66
e non a vita, perché l’autorità ducale si è
rivelata da una parte quasi dispotica e dall’altra
anche fonte di notevoli appetiti politici.
I maestri della milizia saranno in tutto
cinque: Domenico (737), Felice Carnicola
(738), Teodato Partecipazio 739 e 740), Giuliano
Ipato (741), Giovanni Fabriciaco
(742). Quest’ultimo, invece di sedare un
nuovo conflitto scoppiato tra Eraclea e
Jesolo, lo accende e l’ennesima battaglia
sarà ancora più sanguinosa, segnando il
destino dell’ultimo maestro dei soldati: il
Dogado ritorna ad eleggere i dogi. Eraclea
esce dalla guerra contro Jesolo completamente
dissanguata e la sua popolazione
emigra verso Malamocco, Torcello e Rialto,
così che, abbandonata a se stessa e non più
curati gli argini, la città si trasforma ben
presto in palude, perdendo per sempre la
sua qualità anfibia. Esaurita l’esperienza
dei magistri militum a tempo, si torna dunque
ad eleggere il doge a vita da parte
dell’Arengo [v. 466], il consiglio formato
dai vescovi, dal clero, da maggiorenti e
boni homines, cioè dalle più diverse forze
sociali, provenienti da tutto il Dogado. La
seduta è pubblica e il popolo può assistervi
ed eventualmente partecipare dando il
suo assenso acclamando, o il dissenso partendosi,
cioè allontanandosi. Questa assemblea,
spesso confusionaria e tumultuosa,
che non segue procedure ben definite e
prende le sue decisioni per acclamazione,
elegge il 4° doge, Teodato Ipato, eracleano
come i suoi predecessori e già maestro dei
militi. Egli, per evitare rivalità con la vicina
Jesolo e soprattutto per ragioni di sicurezza,
trasferisce subito la sede politica da
Eraclea a Malamocco (742), «città florida et
principale» tra mare e laguna, dotata di
buon porto e «godente di civile concordia»,
dove però sono in tanti a non essere
soddisfatti di Costantinopoli. Tuttavia, il
segnale dato dal nuovo doge è che la
comunità lagunare vuole vivere in pace e
in assoluta armonia e autonomia, quindi
non può prescindere dall’amicizia con Co-
67
stantinopoli, al che il basileus lo gratifica
subito del titolo di ipato. Nel 751 i longobardi
estromettono i bizantini da Ravenna,
ponendo fine all’Esarcato. Costantinopoli
non reagisce e allora Astolfo (re dei longobardi),
considerandosi erede dell’autorità
bizantina nella penisola italica e volendo
esercitare quest’alta sovranità, arriva a
minacciare Roma. Il papa si reca in Francia
e chiede aiuto a Pipino (re dei franchi), che
dopo aver posto fine al dominio longobardo
(774) dona al papa l’Esarcato, causa di
futuri conflitti tra il papato e il Dogado. Per
la Repubblica comincia un periodo di crisi
e difficoltà. I dogi devono imparare a
destreggiarsi tra i nuovi vicini nemici (i
franchi), che vorrebbero impossessarsi
delle isole della laguna, e i lontani amici (i
bizantini), con i quali i venetici hanno già
da tempo stretto saldi e vitali interessi commerciali.
In laguna, in ogni caso, la lotta per
il potere non conosce soste: il dualismo si
manifesta in sanguinose discordie tra
importanti, danarose e ambiziose famiglie
con annessi e connessi, parteggianti per
l’Occidente o l’Oriente: i filobizantini
rimangono tali, i filolongobardi diventano
filofranchi ...
700
.Fondazione di una
chiesa che nel 1084 sarà
rifondata dal doge Vitale
Falier e dedicata a S. Vitale,
in veneziano S. Vidal [sestiere
di S. Marco, tra
Campo S. Stefano e il
Ponte dell’Accademia].
Ricostruita a seguito dell’incendio
del 1106 e dotata
di un campanile, crollato nel terremoto del
1348, la chiesa sarà rifabbricata da Antonio
Gaspari tra il 1696 e il 1700, mentre la facciata
verrà eretta in stile neoclassico (1734-
37) da Andrea Tirali. Oltre alla sua funzione
religiosa, la chiesa svilupperà anche una
vocazione culturale e infatti finirà per ospitare
convegni, mostre, conferenze. All’interno
opere di Carpaccio, Pellegrini e Piazzetta.
.Fondazione [Ronchese 59] della Chiesa
di S. Maria Zobenigo [sestiere di S. Marco].
Altri [Tassini Curiosità ... 391] la collocano
nel 900, altri ancora [Sansovino 12] nell’anno
955. Un autore del 20° sec. la pone nel
1089 [Antonio Niero Culto dei santi 80].
714
.È di quest’anno il documento più antico
che possediamo (se escludiamo l’iscrizione
torcelliana del 639). È il trattato fra
Liutprando (re dei longobardi dal 712) e il
doge Paoluccio Anafesto [v. 697] il quale
stabilisce la linea di confine tra i possedimenti
longobardi e il Dogado con capitale
Eraclea. In particolare, «sono riconosciuti
agli abitanti insulari privilegi e franchigie
per comunicazioni fluviali
e pei mercati della terraferma»
[Molmenti I 209], il
che consente il via libera
verso la navigazione sul Po
[v. 854] attraverso il quale i
venetici possono arrivare
rapidamente ai mercati
interni dell’alta Italia, e la
ripresa della via Adriatico-
Danubio-Costantinopoli
[v. 569]. In questo grande
68
momento storico la nascente
Venezia esprime la
sua embrionale personalità
di Stato avviato all’indipendenza
[v. 787].
717
.Il primo doge,
Paoluccio Anafesto [v.
697], fa una fine tragica,
viene ucciso ad Eraclea a
seguito di una rivolta organizzata da alcuni
nobili filo-longobardi di Malamocco e Jesolo.
Di lui si ricorderà soprattutto che,
assistito dal magister militum Marcello, ha
negoziato i confini del Dogado con Liutprando.
.Si elegge il 2° doge, Marcello Tegalliano
(717-26), anche lui di Eraclea, già magister
militum di Anafesto quando questi firmò il
trattato di pace con il re longobardo Liutprando
[v. 714]. Come Paoluccio prima di
lui, il dogado di Marcello non è storicamente
accertato. Chi fossero veramente i
due primi dogi non è ancora chiaro, c’è un
alone di mistero e di povertà di dati che ci
impedisce con certezza di identificarli:
qualcuno ha suggerito che il primo doge
fosse lo stesso esarca di Ravenna [v. 697],
incaricato dall’imperatore d’Oriente di unificare
sotto la propria giurisdizione le isole
del Dogado, e che il secondo doge fosse il
suo magister militum ... La supposizione
non fa una piega ... I conti sembrano tornare
...
.Il nuovo patriarca di Grado, Donato
(717-726), assume ufficialmente la giurisdizione
sulla nascente Venezia. È il primo
patriarca di Grado con giurisdizione su Venezia
al quale succederanno Antonio (727-
32), Emiliano (749-57), Vitelliano (757-66) e
Giovanni (766-802) ...
726
.Il basileus Leone Isaurico (717-741) si
contrappone alla tradizione romana del
culto delle immagini sacre e ne ordina la
distruzione, dando l’avvio all’iconoclastia.
La sua idea fissa è che le immagini esteriori
sono alienanti rispetto al culto interiore
e quindi bisogna abolirle. Questo
editto, però, sembra scaturire da una leggenda
legata ad una veggenza: sembra
che due ebrei gli avessero predetto l’ascesa
al trono imperiale e un lungo regno a
patto che lui avesse fatto abbattere le
immagini proibite nella sacra scrittura.
All’inizio, l’editto suscita reazioni incontrollate
nella stessa Costantinopoli, ma
poi, alternando la persuasione con la
forza, la città viene lentamente liberata
dalle immagini sacre, considerate idolatria.
Il papa Gregorio II (715-31), che vede
«nell’immagine un simbolo e un elemento
di mediazione fra il mondo terreno e quello
celeste», ordina (727) agli italici di non
rispettare l’editto. I venetici seguono le indicazioni
del pontefice, mentre a Ravenna l’esarca
Paolo cerca di imporre la volontà del
basileus e così facendo provoca una grande
rivolta popolare in cui viene ucciso. Tra il
Dogado e Costantinopoli si crea uno strappo.Muore
ad Eraclea il doge Tegalliano. È
sepolto nella stessa Eraclea e poi l’Arengo
elegge il 3° doge, Orso Ipato (726-37), che
secondo la storiografia posteriore risulta
essere il primo doge eletto [v. 697], ancora
di Eraclea. Salito al potere forse con un pronunciamento
militare e in mezzo a disordini
di origine religiosa, infuriando l’iconoclastia,
egli sarà ricordato per aver dato agli
abitanti delle isole una mentalità militare. È
69
Orso Ipato ad organizzare le milizie a difesa
del Dogado e ad iniziare la tradizione di
allenare i civili, giovani e meno giovani,
«nell’arte del marittimo e terrestre combattere»,
cioè nell’uso dell’arco e delle altre
armi. Ed è ancora lui ad inculcare in ognuno
la voglia di combattere, di «non rimanersi
contenti di fugare i pirati, ma inseguirli
senza posa nei tortuosi nascondigli, nelle
fortificazioni e ne’ porti loro, bruciare navigli,
assalire mura e torri, predare per rappresaglia»
[Crivelli 176].
.Ravenna è assediata dal re longobardo
Liutprando contrario all’iconoclastia. Il
nuovo esarca, Eutichio, fuoriuscito con
parte delle sue milizie, si rifugia ad Eraclea.
«Liutprando riesce ad impadronirsi di
Ravenna; e la flotta veneziana, anche su
preghiera del papa, questa volta a fianco
del basileus per il timore dei progressi del re
longobardo, riprende la città e ripone sul
seggio esarcale Eutichio» [Pertusi 68].
Salpano 80 navi da Malamocco (729) e giungono
nottetempo sotto le mura della città
ancora anfibia. Alle prime luci dell’alba la
battaglia sarà già conclusa. I venetici possiedono
un’arma micidiale, inventata (672)
dal siriaco Callinico o Kallinikos per difendere
Costantinopoli, il temibile fuoco greco,
palle di fuoco ricavate da un impasto incendiario
fatto di salnitro, zolfo, pece e olii
combustibili [altrove: un miscuglio di zolfo,
stoppa, legno resinoso e calce viva] che vengono
lanciate oltre le mura di cinta o contro
le navi: il fuoco non viene spento neppure
dall’acqua. Costantinopoli dimostra la sua
gratitudine al doge Orso conferendogli il
titolo onorifico di ipato (console), che diventa
così il suo cognome.
.Si fonda il Monastero Benedettino femminile
di S. Cecilia a S. Cassiano nella zona di
Rialto.
732
.Il Concilio Laterano pone fine ai dissidi
politico-religiosi creati dai due patriarchi
di Grado e 732, [v. 607], separando canonicamente
le due giurisdizioni: i vescovi
dell’Istria e della laguna sono dichiarati
suffraganei del patriarca di Grado, mentre
quelli della terraferma, sino al fiume
Mincio, dipendono dal patriarca di Aquileia.
737
.Battaglia dell’Arco. Eraclea si è sempre
mantenuta in stretto rapporto con l’impero
d’Oriente, mentre Jesolo intrattiene contatti
con i longobardi. Le differenze culturali e
politiche fra le due isole sfociano adesso in
aperto contrasto per mere questioni di confini
e scoppia così la sanguinosa guerra tra
Jesolo ed Eraclea. La battaglia finale si combatte
sul Canale dell’Arco. Sulla riva settentrionale
si schierano le truppe di Eraclea,
capitale del Dogado, al comando del
doge Orso Ipato. Sull’argine opposto i soldati
di Jesolo. La battaglia è una carneficina
per entrambe le fazioni. Al ritorno ad Eraclea
il doge viene trucidato dai suoi stessi
concittadini, evidentemente insoddisfatti
del risultato, mentre il figlio è mandato in
esilio. Giovanni Pindemonte (1751-1812)
scrive una tragedia intitolata Orso Ipato e
rappresenta il doge come un tiranno ucciso
dal furore popolare. Si decide, d’accordo
con i bizantini, di fare marcia indietro, di
tornare all’elezione del magister militum [v.
520] perché l’autorità ducale si è rivelata da
una parte quasi dispotica e dall’altra anche
fonte di notevoli appetiti politici.
.Inizia un periodo di interregno durante
il quale si cambia la forma di governo: il
comando viene affidato ad un maestro de’
militi, così da porre fine agli scontri tra le
famiglie e le fazioni più autorevoli che l’elezione
del doge aveva scatenato. Si stabilisce
il nome del nuovo capo, il tempo della carica
(un anno) e la podestà militare e politica,
quindi si decide anche di trasferire la capitale
da Eraclea a Malamocco «maggiore per
popolo, e vantaggiato di buon porto e
70
godente di civile concordia»
[Crivelli 207]. I magistri
militum (o maestri della
milizia, ma anche maestri dei
militi, o maestri de’ soldati)
saranno in tutto cinque: nel
737 Domenico, detto Leone
per il suo valore di soldato;
poi Felice Carnicola (o
Cornicola) nel 738, che
cerca di calmare gli animi
ancora accesi degli abitanti di Eraclea e di
Jesolo e favorisce la costruzione delle navi a
Malamocco dove fa in modo di riunire i più
bravi in quell’arte; terzo maestro dei soldati
è il figlio del doge Orso Ipato [v. 726], chiamato
Deusdedit, ovvero Diodato o Teodato
Partecipazio, mandato in esilio dopo l’uccisione
del padre e richiamato da Carnicola
per essere il maestro dei soldati dell’anno
739, e farà così bene da meritarsi la rielezione
per il 740; viene poi Gioviano o Giuliano
Ipato nel 741, che rimette in sede l’arcivescovo
di Ravenna cacciato dai longobardi,
meritandosi e ricevendo il titolo di ipato da
parte del basileus; Giovanni Fabriciaco [o Fabiano],
che è il maestro dei soldati per l’anno
742, invece di sedare il nuovo conflitto
tra Eraclea e Jesolo, lo accende e l’ennesima
battaglia (a Torre di Caligo) sarà ancora sanguinosissima,
segnando di fatto il destino
dell’ultimo maestro dei soldati. Giovanni
sarà abbacinato anche per il suo tentativo di
volersi fare signore delle isole e così il
Dogado ritorna ad eleggere i dogi. Eraclea
esce dalla guerra contro Jesolo completamente
dissanguata e la sua popolazione
emigra verso Malamocco, Torcello e Rialto,
sedi più tranquille e meno esposte alle pressioni
dei longobardi. L’isola abbandonata a
se stessa e non più curati gli argini si trasformerà
ben presto in palude e perderà per
sempre la sua qualità anfibia. Tracce di questo
scontro epocale fra Eraclea e Jesolo
saranno poi trovate durante alcuni lavori
eseguiti nel 1903: verranno alla luce degli
scheletri allineati appartenuti ai giovani
periti durante la guerra tra le due città.
742
.Chiusa l’esperienza dei magistri militum
a tempo con l’accecamento e la cacciata
dell’ultimo maestro, si torna ad eleggere il
doge a vita da parte dell’Arengo [v. 466],
che adesso è formato dal doge, dai vescovi,
dal clero e dai maggiorenti, ovvero iudices
(giudici) e boni homines provenienti da tutto
il Dogado. La seduta è pubblica e il popolo
può assistervi e partecipare dando il suo
assenso acclamando o il dissenso partendosi,
cioè allontanandosi, e dimostrando così
che vota anche chi non è presente ... e chi
non è presente è contro ...
Quest’assemblea, spesso confusionaria e
tumultuosa, che è l’Arengo e che non segue
procedure ben definite e prende le sue
decisioni per acclamazione, elegge il 4° doge,
Teodato Ipato (742-55), eracleano come
i suoi predecessori, figlio del precedente
doge (Orso Ipato) e già maestro de’ militi.
Egli, per evitare rivalità con la vicina Jesolo
e le lotte di famiglie e di schieramenti, ma
anche e soprattutto per ragioni di sicurezza,
trasferisce subito la sede politica da
Eraclea a Malamocco, «città florida et principale»
tra mare e laguna, dove peraltro
sono in tanti a non essere soddisfatti di
Costantinopoli. Il segnale dato dal nuovo
doge è che la comunità lagunare vuole
vivere in pace e in assoluta armonia e autonomia,
quindi non può prescindere dall’amicizia
con Costantinopoli, al che il basileus
lo gratifica subito del titolo di ipato. Al suo
dogado resta legata la costruzione del
castello di Brondolo [Brundulum, che forse
richiama lo sbarco dei Messapi di Brindisi
(Brundusium)] con due funzioni specifiche:
controllare la linea interna di confine con i
71
longobardi e vigilare la navigazione in
entrata e in uscita dalla laguna delle imbarcazioni
provenienti da o dirette a Ravenna.
751
.I bizantini vengono estromessi da Ravenna:
il re longobardo Astolfo (749-56) conquista
la città e la Pentapoli [v. 650], ponendo
fine all’Esarcato. Il doge non interviene,
anzi si affretta a ratificare il trattato di buon
vicinato con i longobardi [v. 712]: egli vede
nella caduta di Ravenna l’inizio della vera
indipendenza per il Dogado. Due mosse
sbagliate secondo alcuni perché gli alienano
le simpatie del basileus. In ogni caso, si compie
così, dopo l’invasione di Alboino (569) e
la presa di Oderzo e di Altino (639), la penetrazione
longobarda nella Venetia. Costantinopoli
non reagisce alle conquiste dei longobardi
e allora Astolfo, credendo di aver
partita vinta, si considera erede dell’autorità
bizantina nella penisola italica e vuole esercitare
quest’alta sovranità arrivando a minacciare
Roma. Al papa Stefano III (752-57),
non resterà altro che rifugiarsi in Francia e
chiedere al re dei franchi, Pipino il Breve
(714-68), protezione per la chiesa e il popolo
romano; in cambio, il papa concederà a
Pipino e ai suoi due figli, Carlo Magno (742-
814) e Carlomanno (751-71), il titolo di patrizi
dei romani (754), senza averne l’autorità,
che risiede nelle mani del duca di Roma.
Con questo atto, si dice, nasce in seguito il
potere temporale dei papi, un potere che i
papi però fanno risalire a Costantino, producendo
la famosa Constitutum Constantini
(Donazione di Costantino), che è falsa come
ha dimostrato Lorenzo Valla: è scritta in latino
longobardo! In essa si dice presso a poco
che Costantino, guarito dalla lebbra dal
papa Silvestro (314-35) e da lui stesso battezzato,
gli dona la podestà e la giurisdizione
su Roma e su tutte le province d’Italia e
dell’Occidente, e per non interferire – non
essendo conveniente che l’imperatore terreno
esercitasse il suo potere là dove Cristo,
l’imperatore celeste, ha destinato il capo
della religione cristiana – trasporta la sua
sede a Bisanzio trasformandola in Costantinopoli
[v. 489].
754
.Costantino V, detto Copronimo, nuovo
basileus dopo il padre Leone [v. 726], convoca
un concilio a Costantinopoli per deliberare
sulla decisione di suo padre: 354
vescovi orientali decidono che chi venera
immagini è un idolatra e quindi colpevole
e scomunicato, ovvero sciolto dalla comunione
con la Chiesa ..., ma poi (769) il papa
Stefano IV (767-72) convoca un concilio a
Roma in cui si condannanno tutti i decreti
iconoclastici e si scomunica chi non venera
immagini ...
.Il re dei franchi, Pipino, dopo aver esortato
invano il re longobardo Astolfo a restituire
Ravenna e l’Esarcato e a lasciare
Roma in pace, scende nella penisola italica
e libera Ravenna (754), poi se ne torna in
Francia, dopo di che Astolfo minaccia ancora
Roma e la mette ancora in stato di
assedio (755). Pipino allora ripassa le Alpi e
ritorna a rimettere le cose a posto: il re dei
longobardi è costretto a chiedere la pace e
ad abbandonare l’Esarcato,
compreso Comacchio [causa di
futuri conflitti tra il papato e il
Dogado per via della sua posizione
dominante l’accesso al Po,
che per il commercio dei venetici
è una fondamentale e vitale
arteria fluviale] e la Pentapoli,
che Pipino dona al papa [v. 756].
755
.Il doge Teodato Ipato, rimasto
politicamente isolato, rimane
vittima di una congiura,
72
viene deposto, accecato, rapato a zero per
sommo spregio e scacciato. Il martirio dell’abbacinatura
è riservato ai traditori ai quali
viene consentito il diritto alla vita, ma non
ai beni terreni di cui vengono privati. La
vista è un bene terreno e pertanto viene ...
tolta. Consiste in due o tre modi diversi: il
primo a palpebre chiuse, ovvero sulle palpebre
abbassate viene posta una lama
incandescente e, a seconda del tempo
impiegato, avviene l’incollatura delle palpebre
stesse con opacizzazione totale o parziale
del cristallino; il secondo a palpebre
aperte, dove può accadere anche l’esplosione
del bulbo; ma si abbacina anche usando
l’aceto bollente, cioè facendo avvicinare gli
occhi a palpebre aperte sopra un bacino rovente
contenente aceto.
.Si elegge il 5° doge, Galla Gaulo [alcune
cronache lo chiamano Galla Lupanio], che
dopo aver ordito una congiura filo-franca
contro il doge precedente, di cui era un
fedelissimo e averlo fatto abbacinare ed esiliare,
si era imposto alla volontà dei venetici
con una elezione pilotata.
756
.Pipino dona al papa i territori italici già
bizantini [v. 754], avallando la nascita del
potere temporale della Chiesa, avviata dalla
supposta donazione di Costantino [v. 751],
continuata da una serie di elargizioni fondiarie
tra il 5° e il 6° sec. e più consistentemente
da Liutprando che nel 728 cede al
papato la cittadina di Sutri (presso Viterbo)
e il territorio circostante. A tutto ciò Pipino
aggiunge ancora l’Istria e soprattutto le isole
del Dogado, sulle quali però non ha alcun
potere, per cui questo ‘regalo’ rimane
sostanzialmente sulla carta.
.Astolfo cade da cavallo e muore. Gli
succede Desiderio (756-774), l’ultimo re dei
longobardi, che tenta di ‘resistere’ ai principi
franchi dando loro in sposa le due figlie,
Ermengarda al maggiore Carlo Magno e
Gerberga a Carlomanno. Desiderio cerca
allora di rialzare la testa, conquistando l’Istria
tra il 768 e il 772, ma già nel 774 Carlo
Magno spazza via la monarchia longobarda
e instaura il regno dei franchi.
.Il doge Galla Gaulo si rivela un voltagabbana
e come il suo predecessore viene
deposto, accecato, rapato e condannato all’esilio
[v. 756].
.Si elegge, sembra con l’appoggio del
re longobardo Desiderio, il 6° doge, Domenico
Monegario (756-64). È di Malamocco.
Da questo momento in poi il doge,
sempre circondato da vescovi e abati, viene
affiancato da due tribuni, eletti annualmente,
che hanno lo scopo di aiutarlo
nelle sue funzioni, ma che in effetti cominciano
a limitarne i poteri. Anche gli ecclesiastici
ruotano intorno al doge e lo faranno
almeno fino all’anno Mille: dopo questa
data il potere si laicizza e il doge viene
circondato soltanto da iudices e boni homines,
dove i giudici sono i pochi che appartengono
alle famiglie più doviziose,
mentre i boni homines sono i molti, e tra di
loro poche famiglie importanti. Per quanto
riguarda invece la nomina dei tribuniconsiglieri
su di essi pesa fortemente il
clima politico del momento: si creano fazioni
e sorgono contrapposizioni tra chi è
pro oppure contro Costantinopoli. Ma è
anche vero che l’aristocrazia sente già il
bisogno di affiancare al doge qualcuno
che cominci a limitarne i poteri e in questa
nomina c’è l’origine di quello che sarà poi
il Minor Consiglio [v. 1178]. I due tribuniconsiglieri
aiutano il doge ad amministrare
la giustizia civile, ma anche quella criminale
e ciò significa, implicitamente, che
essi in qualche modo limitano l’arbitrio
del capo dello Stato, tanto è vero che si
73
trasformeranno in tribuni-consiglieri-controllori [v. 1130]. Per contro s’instaura la tendenza a rendere
ereditario il ducato mediante la nomina da parte del doge di un co-reggente. Infatti, con il
consenso del popolo, Domenico si associa al governo il figlio Giovanni.
.Durante il dogado di Monegario si regigistrano delle novità sul piano religioso, politico, sociale
ed economico: l’istituzione di un nuovo episcopato nell’isola di Olivolo, l’occupazione dell’Istria da
parte dei longobardi (768) e subito dopo dei franchi (774), la trasformazione dei venetici da pescatori
e battellieri in commercianti marittimi con audaci viaggi per mare fino allo Jonio e nei mari del
Levante grazie ai progressi fatti dall’arte nautica: l’uso di nuove chiglie e forme degli scafi, di nuove
vele e remi consente di mettere in acqua navi più robuste, capienti e assai più veloci.
764
.Il doge Monegario, così com’è accaduto ai suoi due predecessori, viene deposto a furor di popolo
e abbacinato, perché sentendosi limitato dai due tribuni ha cercato in tutti i modi di ritornare
alla primitiva, assoluta gestione del potere.
.Si elegge il 7° doge, Maurizio Galbaio o Galbajo (764-87), eracleano, figlio di umili contadini. Il
suo dogado è uno dei più lunghi nella storia della Repubblica di Venezia, dura 23 anni, e lui, a differenza
dei predecessori, muore nel suo letto. Galbaio è infatti molto bravo, riesce a barcamenarsi
fra le turbolenze politiche del periodo, prima tra longobardi e bizantini e poi tra franchi e bizantini:
mantiene salde le redini, oltre che della politica anche quelle del commercio marittimo con l’impero
d’Oriente, favorito anche dal fatto che i franchi non possiedono una flotta navale. A lui si deve anche
l’istituzione del vescovado di Olivolo [v. 775]. Galbaio inizia un nuovo sistema di governo, cioè
quello della co-reggenza: egli associa alla propria carica il figlio Giovanni [v. 778] nel tentativo di
istituire una vera e propria dinastia o nel tentativo, riuscito, di evitare la nomina dei due tribuniconsiglieri
[v. 756]. Per la prima volta i venetici hanno un doge e il suo vice, un esempio che sarà
ripetuto più volte in futuro, fino a quando il doge Flabanico non farà passare una legge che vieta la
scelta di un co-reggente e impone la nomina di due consiglieri [v. 1032]. La mancata nomina dei due
tribuni-consiglieri,
intanto,
fa anche capire
la bontà del
metodo con il
quale vengono
sperimentate e
lasciate decantare
le innovazioni
costituzionali
nel
Dogado. Il coreggente
viene
mandato a
Costantinopoli
perché il basileus
lo riconosca
come tale,
ciò che avviene
adesso e che
avverrà in
futuro con la
concessione di
un titolo onorifico
di
rango
inferiore a quello del doge [v. 804].
768
.Il re longobardo Desiderio attacca l’Istria perché vuole sottometterla. I venetici accorrono
in difesa di un territorio con il quale sentono di avere un legame spirituale grazie
alla comune sede patriarcale di Grado, ma devono subire il distacco territoriale e religioso.
I longobardi sottomettono l’Istria, ma pochi anni dopo (774) devono a loro volta cederla
ai franchi. Con la caduta dell’Istria diminuisce l’influenza bizantina nell’Adriatico.
774
.Venezia si trova ‘circondata e corteggiata’ da vari pretendenti: Desiderio e Carlo
Magno, con il terzo incomodo rappresentato dal basileus. Come se ciò non bastasse, s’inserisce
nella disputa anche il papa Adriano I (772-95), che prima sprona Desiderio ad
allearsi con lui, ma poi, quando il re dei longobardi, dopo aver messo a ferro e fuoco
mezza penisola, non onora i patti, il papa gli mette contro Carlo Magno, che scende in
Italia, lo assedia a Pavia (773) e infine, dopo averlo vinto, lo depone e si prende il titolo
di re dei longobardi, che associa a quello di re dei franchi. Accanto al nome ‘regno di
longobardia’ viene presto in uso quello di ‘regno italico’, che finisce per prenderne il
posto, ma i franchi non si sovrappongono ai longobardi ed entrambi i popoli funzionano
in parallelo, così che gli italiani, come scrive Alessandro Manzoni, ne hanno due sul
collo, «l’un popolo e l’altro sul collo vi sta». Diventato padrone d’Italia, Carlo Magno
mette il figlio Pipino (777-810) sul trono di Pavia come luogotenente del regno [Pipino
è incoronato dal papa a Roma nel 781, ad appena 4 anni] e poi si prepara a conquistare
il Dogado [v. 810] fidando nel nutrito partito dei filofranchi presente in laguna. La fine
del regno longobardo e l’avvento di Carlo Magno segna nella penisola italica il trionfo
definitivo della fede cattolica su quella ariana.
.Per consolidare la propria indipendenza e per rendere simbolicamente contigui,
come prevede la tradizione bizantina, il potere spirituale e quello secolare, il doge istituisce,
attuando le decisioni del sinodo gradense del 579, il vescovado di Olivolo o
Castello di Olivolo (dal 1074 detto di S. Pietro di Castello) per servire le anime dell’arcipelago
di isole che formano Rivoalto/Rialto. Il nome, incerto nell’origine, suggerisce
(dal greco oligos = piccolo), che si tratta di una piccola isola sulla quale sorge un castello
a difesa delle isole rialtine, oppure ricorda che in origine era coltivata a uliveti, o perché
di fronte alla chiesa si erge un enorme albero di olive, o ancora che la sua forma è
simile a quella di una oliva ... Primo vescovo di Olivolo è Obelario o Obeliebato e la sua
chiesa è quella dedicata ai santi bizantini Sergio e Bacco, poi S. Pietro di Castello [v.
555].
782
.Acqua altissima che sommerge quasi tutte le isole.
783
.A Mazzorbo sorge un luogo di culto e un ospizio, che in seguito viene trasformato
in monastero (1291) capace di ospitare fino a 40 monache (1696). La chiesa, dedicata a
S. Caterina Vergine e Martire e ricostruita verso la fine del 13° sec. sarà l’unica delle
dieci chiese sorte nel tempo a rimanere in piedi nell’isola. Restaurata nel 1712 perderà
il convento, soppresso nel 1806 e quindi demolito. Il termine ospizio assumerà a
Venezia tre significati diversi: luogo di asilo a carattere socio-assistenziale riservato ai
pellegrini diretti in Terraxsanta; ospedale e luogo di degenza; luogo per giovani orfani,
soprattutto fanciulle, che qui vengono educate e avviate ad un mestiere, le fanciulle più
spesso al ricamo e al canto. Simili iniziative, prevalentemente laiche, fioriranno a deci-
74
75
ne in laguna, come la Ca’ di Dio (1272),
l’Ospizio Zuane Contarini (1350), l’Ospedaletto
(1528), o le Zitelle (1558) ...
784
.I mercanti veneziani vengono cacciati da
Ravenna perché commerciano gli schiavi
levantini, traffico già vietato dal papa
Zaccaria (741-52) ai venetici, i quali vanno a
Roma a vendere le loro merci e qui investono
i guadagni acquistando schiavi, che poi
vendono agli arabi maomettani o saraceni. Il
papa, infatti, aveva stabilito che i «battezzati
non diventassero proprietà dei maomettani»
[Crivelli 252] e successivamente [v. 878]
anche la Repubblica si adeguerà e vieterà
questo commercio illegale. Da queste notizie
si capisce che i venetici hanno già da tempo
preso la via del mare, che non sono più soltanto
barcaioli o battellieri che risalgono e
ridiscendono i fiumi, commerciando con i
paesi sorti sulle sponde, ma che hanno alzato
le vele sul mare, che non sono più o sono
sempre meno gli orientali che portano i prodotti
a Torcello, ma sono gli stessi venetici
che se li vanno a prendere ... E portano «eunuchi
alle corti e agli harem d’Oriente»
[Lane 12] e legname, un materiale bellico essenziale
per i saraceni, per esempio. Vendita
di legno e schiavi «ripetutamente proibita
da papi e imperatori. Ma i veneziani mettevano
gli affari avanti ai comandamenti»
[Lane 12]. Il legno e gli schiavi vengono
scambiati con oro e argento e allora si può
andare a Costantinopoli a comperare «le
merci di lusso tanto richieste in Occidente»
[Lane 13].
Venezia vive di legno e sul legno: nella sua
lunga storia la città inghiotte foreste su
foreste perché gli alberi rappresentano l’elemento
indispensabile per costruire le
barche, alzare le palafitte, costipare il terreno
sul quale poggiare le fondamenta delle
case ed erigere, infine, le case stesse ...
Ci si può chiedere allora da dove arrivava,
da dove arriva e da dove arriverà tutto il legno
necessario per costruire, cucinare e
riscaldarsi. In origine le stesse isole della
laguna coprivano le necessità degli abitanti.
Lo si trovava anche lungo le sponde della
terraferma, ma a causa dello sfruttamento
intensivo bisognerà poi
cercarlo sempre più lontano
dalla laguna. Per esempio,
la quercia arriverà
dalle parti di Treviso e dal
Friuli e in seguito anche
dall’Istria; abeti e larici
arriveranno dai monti,
dalla Valsugana, da
Bassano, dal Cadore, portati
a valle lungo l’Adige,
il Brenta, il Piave. Quando anche sui monti
il legno comincerà a scarseggiare, si elaborerà,
a partire dal 1476, una politica di preservazione
delle risorse forestali, ciò significherà
programmazione dei tagli, politica
protezionistica dei boschi e campagne di
messa in opera di nuove piante, e infine
creazione di una nuova magistratura detta
dei Provveditori del Legno, ma quando i cantieri
navali cominceranno a sentire la mancanza
di questa materia prima, ecco la decisione
di decretare il monopolio statale sulle
querce esistenti nel territorio della Repubblica
e di passare drasticamente al loro censimento,
annotandone la posizione precisa
e il nome del proprietario.
Tutto il legno consumato dai venetici, dunque,
viene dapprima dalle stesse isole, poi
dal mare, facendolo flottare sottocosta verso
la laguna; quindi dai monti, per fluitazione,
facendolo cioè scendere lungo i fiumi,
legando i tronchi in modo da formare zatteroni
spinti giù dalla corrente, condotti con
maestria dagli zatterieri; arrivati in laguna
le zattere vengono disfatte (uno di questi
luoghi dove arrivano gli zatteroni si chiama
appunto Zattere) e i tronchi dirottati in
generale o presso l’Arsenale per la costruzione
delle imbarcazioni e qui presi in consegna
dai maestri d’ascia che provvedono a
confezionare i pezzi ... o a S. Biagio, alla
Giudecca, dove s’immagazzina la legna da
ardere, o altrove lungo il bordo lagunare.
Nelle isole c’era stato, c’è e ci sarà bisogno
di tanto legno per costruire: ontano in prevalenza
per costipare il terreno, come per
esempio è stato fatto per il Campanile di S.
Marco [Cfr. Ronchese 18], larice per gli zatteroni
che fanno da fondamenta per le case
sistemando assi a mo’ di pavimento sulle
teste dei pali tagliate ad altezza uniforme,
mentre per costruire le imbarcazioni c’è
bisogno di un legno più prezioso, vale a dire
la quercia per la carpenteria e la bordatura, il
larice per gli interni, l’abete per gli alberi
delle navi. A proposito del legno per le
costruzioni, una testimonianza ci dice quanto
segue: «Le fondamenta di tutti gli edifici,
si fanno di fortissimi pali di quercia o di
rovere, che dura eternamente sotto acqua,
[...] Questi fitti per forza nel terreno, et poi
fermati con grosse traverse, et ripieni fra
palo et palo con diversi cementi et rottami di
sassi, fanno per la coagulatione et presa fondamente
stabili et ferme» [Molmenti I 274].
787
.Muore Maurizio Galbaio e gli subentra il
figlio Giovanni come 8° doge. Giovanni Galbaio
(787-804) non ha bisogno di essere eletto,
perché già nominato co-reggente con il beneplacito
di Costantinopoli e l’approvazione
dei venetici. Anche il suo, come quello del
padre, sarà un dogado lungo, 17 anni, ma
non otterrà gli stessi risultati del padre, anzi
alla fine sarà cacciato. Infatti, Giovanni Diacono
scrive nella sua Cronaca veneziana che
questo doge «da nessuna testimonianza scritta
né da tradizione orale risulta abbia ispirato
la sua azione al bene della patria». Il doge
Giovanni, comunque, al pari del padre, tenterà
di mantenere gli equilibri, che adesso
riguardano i franchi, il papato e l’impero
d’Oriente. Le gelosie interne, però, gli saranno
fatali: Giovanni deciderà di farsi affiancare
dal figlio Maurizio, ottenendo l’assenso
del basileus, ma senza interpellare il popolo,
un atto di prepotenza e di mancanza di rispetto.
Pertanto, l’idea di avere un terzo Galbaio
non piacerà alle famiglie apostoliche [v.
76
697]: dopo Maurizio e Giovanni, avere ancora
un altro Maurizio Galbaio avrebbe potuto
significare una monarchia anziché una repubblica,
ancorché aristocratica. Così le trame
di palazzo lo indurranno a precipitosa
fuga assieme al figlio (803).
.Carlo Magno, re dei franchi, pone i
venetici al bando dalle sue terre (conquistate
ai longobardi) lungo la costa adriatica,
dove si sono diffusi dopo il patto con
Liutprando [v. 714]. Egli, però, concede
loro alcune franchigie sui mercati dei franchi
in Italia, come per esempio sull’importantissimo
mercato di Campalto ai margini
della laguna. Anche Lotario I (795-855)
con il Trattato di Pavia concede ai venetici
delle franchigie di transito e di commercio
terrestre, fluviale e marittimo [v. 840]. In
seguito farà lo stesso Carlo il Grosso (839-
88), rinnovando (883) i patti di libero traffico
e così faranno i suoi successori.
788
.I franchi conquistano l’Istria e dall’altra
sponda guardano a Venezia con cupidigia.
Il doge e il Dogado si sentono accerchiati.
Si fa risalire proprio a questo periodo
la formazione in laguna di due partiti,
quello filobizantino o lealista, che ha il
suo centro storico a Eraclea, e quello filofranco
che ha il suo centro a Malamocco.
790
.«Chiesa di San Giorgio Maggiore, et di
San Giovanni Evangelista, edificate dalla
famiglia Participazia, o Patriciaca, detta
poi Badoara» [Sansovino 8]. La Chiesa di S.
Giorgio Maggiore (così detta per distinguerla
dalla Chiesa di S. Giorgio in Alga) e la
Chiesa S. Giovanni Evangelista si costruiscono
dunque grazie ad una delle famiglie
apostoliche, i Partecipazio, poi Badoer [v.
697]. La Chiesa di S. Giorgio sarà poi donata
dal doge all’abate benedettino Giovanni
Morosini [v. 982].
La prima documentazione riguardante la
Chiesa di S. Giovanni Evangelista [sestiere di
S. Polo] insieme all’annesso ospedale per
poveri risale però al 1187. Sappiamo che
poi viene ristrutturata e rinnovata negli
arredi e nelle decorazioni tra il 1443 e il
77
1475 e che nel 1458-9 viene eretto un portico
utilizzato come cimitero. Ancora
rinnovata e consacrata (1572), la chiesa
sarà completamente rifabbricata (1759) ad
opera di Bernardino Maccaruzzi, con ricostruzione
del campanile. In seguito,
diventa oratorio della Chiesa di S. Tomà
(1807), poi è chiusa (1810), quindi riaperta
(1822) e infine ceduta alla omonima Scuola
Grande (1931) all’interno della quale c’è un
bellissimo scalone opera di Mauro
Codussi (1498) che porta al primo piano
dove sono conservate opere di Tintoretto e
Sante Peranda (1566-1638), Giandomenico
Tiepolo e Palma il Giovane. Nella chiesa
sono conservate opere di J. Marieschi, D.
Tintoretto, P. Liberi, D. Cattaneo.
797
.Fondazione in legno della chiesa
dedicata a santa Maria Nascente [sestiere
di S. Marco], in seguito ad un incendio
riedificata ancora in legno e dedicata a
san Vittore. Ricostruita nel 947, grazie al
contributo di un certo Moisè Venier e intitolata
appunto a S. Moisè, la chiesa è
distrutta dall’incendio del 1106.
Restaurata e arricchita dal campanile
(13°-14° sec.), poi completamente rimaneggiata
(1632) e dotata di una facciata
barocca realizzata (1688) su progetto di
Alessandro Tremignon con sculture di
Enrico Meyring. Lo stesso tipo di esuberante
decorazione si ritrova a S. Eustachio
(1701), opera di Domenico Rossi, e ai
Gesuiti (1715), opera di Giambattista
Fattoretto. Sul portale centrale della Chiesa
di S. Moisè c’è il busto del patrizio Vincenzo
Fini che sovvenziona i lavori. Nel
1878 la facciata viene restaurata e alleggerita
di alcune sculture.
798
.La sede del vescovado di Olivolo/Castello
rimane vacante, ma il patriarca di
Grado, Giovanni I, filofranco, si rifiuta di
consacrare il bizantino Cristoforo Damiata
proposto dal doge e insediato come secondo
vescovo di Olivolo (798). Il doge medita
la vendetta [v. 802].
.L’impero d’Oriente esce dalla crisi politica
ed entra nel tunnel di una grave crisi
economica. L’imperatrice Irene si è liberata
(797) del proprio figlio Costantino, deponendolo
e assumendo tutti i poteri; gli arabi
approfittano di questo cambio al vertice per
chiedere nuovi tributi. Irene, la prima
donna a diventare imperatrice, è costretta a
pagare e nel contempo, per conservarsi le
simpatie della popolazione, concede sgravi
fiscali ...
799
.25 aprile: a Roma durante la processione
per la ricorrenza della morte di san
Marco, il papa Leone III viene aggredito
da un gruppo di congiurati che hanno
come mandante una fazione della nobiltà
romana timorosa di perdere sotto questo
papa arrogante e prepotente la preminenza
goduta in precedenza. Il papa viene
catturato, malmenato e imprigionato, ma
poi riesce a fuggire, rifugiandosi presso
Carlo Magno. Riportato a Roma, il papa si
prepara a ricambiare il favore incoronando
Carlo Magno imperatore [vedi 800].
78
800
.Durante tutto il 700 la civiltà lagunare
cresce, finché le lotte intestine non
costringono i dogi a lasciare Eraclea per
insediare il governo nella più sicura
Malamocco (742). Le lotte intestine però
continuano e portano alla crisi militare e
politica: i filobizantini rimangono tali e i
filolongobardi si trasformano in filofranchi.
79
Questi ultimi spingono i franchi, che intanto
hanno conquistato anche l’Istria (788), a
guardare a Venezia con cupidigia, ad attaccarla
(810), penetrando fino a Malamocco e
costringendo i venetici a cercar rifugio nel
cuore della laguna, cioè nell’arcipelago
delle isole rialtine. Qui, grazie alla perfetta
conoscenza dei fondali, i venetici battono la
flotta franca guidata da Pipino (figlio di
Carlo) e così la parola passa ai diplomatici.
Franchi e bizantini (il Dogado non è ancora
soggetto di diritto internazionale) stipulano
ad Aquisgrana la Pax Nicefori (dal nome
dell’imperatore che l’aveva avviata nell’anno
811): Carlo Magno cede l’Istria e la
Dalmazia all’imperatore d’Oriente (814) e
riconosce la sovranità bizantina sul
Dogado.
Intanto, il patriarca di Aquileia studia
nuovi mezzi per centrare i suoi obiettivi:
convince i vescovi riuniti a Mantova (827) a
sopprimere il patriarcato di Grado. Per la
nascente Repubblica, però, da secoli rivolta
al mare, ai commerci marittimi, a
Costantinopoli, perdere la guida spirituale
di Grado, che aveva giurisdizione sulla
laguna, avrebbe voluto dire affidarsi ad
Aquileia, che politicamente, però, dipendeva
dall’imperatore d’Occidente.
I venetici, seguendo la loro vocazione,
guardavano al mare e guardavano anche
alla terra in cerca di profitti: desideravano
diventare gli intermediari esclusivi fra
Oriente e Occidente. Per far questo, però,
era necessario e vitale ritagliarsi un ruolo
di assoluta indipendenza. Il rischio innescato
dal patriarca di Aquileia non si poteva
e non si doveva correre: il doge Angelo
Partecipazio manda Rustico da Torcello e
Buono da Malamocco, due fidati emissari,
ad Alessandria d’Egitto per trafugare (828)
le spoglie di san Marco evangelista (un
santo non romano, non bizantino, non di
Grado né di Aquileia). Il trasporto del
corpo di san Marco nella nuova capitale
avviene ut venetos semper servet ab hoste
suos, affinché sempre esso tuteli i suoi
veneti dai nemici, come
si scriverà poi nel più
antico mosaico all’ingresso
della Basilica, fatta
costruire per ricevere le
spoglie del santo.
Acclamato patrono al
posto di san Teodoro (un
santo greco-bizantino) gli
si costruisce, infatti, a
fianco del Castello del
doge (che non è stato
ancora trasformato in Palazzo), una chiesa
con funzioni di Cappella Ducale. Sepolto
nella chiesa di Stato, l’evangelista diventa il
fondatore ideale della città, simbolo di
potenza e indipendenza, sintesi del processo
politico. Con questa mossa religiosopolitica
i venetici annullano le trame del
patriarca di Aquileia, si tengono Grado e si
liberano simbolicamente della dipendenza
bizantina (rappresentata da san Teodoro),
della dipendenza dei franchi e infine della
dipendenza dalla Chiesa di Roma.
L’evento che poi segna una nuova ulteriore
tappa verso l’indipendenza è il Pactum
Lothari (840), firmato dal doge Pietro
Tradonico e dal sacro romano imperatore
Lotario, che in sostanza ribadisce la Pax
Nicefori (814), ma ci fornisce ulteriori informazioni
quali la consistenza del ducato,
formato da 17 insediamenti situati tra
Grado e Cavarzere, e i paesi confinanti e tra
questi l’antica rivale Comacchio, fiera concorrente
del commercio costiero e fluviale
dei venetici, che entra decisamente nel
mirino di Venezia (854) per la sua posizione
dominante l’accesso del fiume Po, per la
sua vicinanza a Ravenna, per la concorrenza
della sua flotta e per il sale: i venetici la
temono e quindi decidono di mettervi un
presidio, ma poi, essendo stati cacciati,
decidono di prenderla, saccheggiarla e
distruggerla (866). Lo scontro con
Comacchio non è per niente marginale.
Esso rappresenta una tappa fondamentale.
Infatti, questa vittoria fa imboccare a
Venezia la strada verso il trionfo. Una
sconfitta avrebbe potuto far girare la ruota
della storia in un altro senso ...
80
800
.Si fonda il Monastero Benedettino maschile
della SS. Trinità e S. Michele a Brondolo [v.
742] per controllare quella zona di accesso
alla laguna.
.Roma, giorno di Natale: Carlo Magno
è incoronato imperatore dal papa Leone
III (795-816), che ha bisogno di assicurarsi
sufficienti appoggi contro longobardi e
arabi. L’iniziativa, che va ben oltre quella
attuata dal papa Stefano III [v. 751], si prefigura
come un vero e proprio colpo di
stato nei confronti dell’impero d’Oriente.
Infatti, Irene la basilissa (cioè l’imperatrice-reggente
di Costantinopoli dal 797
all’anno 802, quando viene deposta da
Niceforo) non accetta questa incoronazione.
Carlo, non essendo sicuro del titolo
che il papa gli ha donato, le chiede invano
di sposarlo. Comunque sia, con questo
atto d’imperio del papa si ristabilisce l’impero
d’Occidente, come Sacro romano impero
(e più tardi impero romano-germanico), continuazione
o ripristino dell’antico impero
romano, al posto di quello di Costantinopoli,
che sopravvive formalmente fino al
1806, ma l’atto con il quale nasce, quello
del pontefice, non ha forza giuridica perché
l’impero romano, che «aveva le sue
basi nel popolo, nel Senato e nell’esercito»
[Salvatorelli 81], da questi doveva rinascere.
Invece, il papa si attribuisce un
potere che non ha: conferisce una autorità
arrogandosi anche il diritto di controllore
di quel potere, un pasticcio. Ma tant’è,
l’impero d’Occidente è restaurato, con
una differenza: il suo nucleo non è più
l’Italia romana, bensì il regno franco. I
franchi quindi si ammantano del «titolo
giuridico e del prestigio storico dell’impero
romano» [Salvatorelli 82]. Fatalmente,
nel NordEst della penisola, l’impero franco
viene a collidere con gli interessi bizantini
e il nuovo basileus, Niceforo (802-811),
considerandolo illegittimo, gli dichiara
guerra. Oggetto di questa guerra sarà
quello di «stabilire a chi spettasse la
sovranità su Venezia. La confederazione
[Repubblica federativa] formatasi tra le isole
della laguna veneta aveva continuato a
81
sviluppare la sua vita autonoma sotto i
dogi, mentre cadevano nel nord della penisola
sia il dominio bizantino sia quello
longobardo. Essa però aveva mantenuto
la dipendenza politica da Costantinopoli,
insieme con gli stretti rapporti commerciali
e di cultura, e il duca veneziano figurava
sempre come investito del potere
dall’imperatore» [Salvatorelli 83].
802
.L’imperatore Carlo Magno, diventato
padrone d’Italia vuole possedere anche il
Dogado. Cerca così l’appoggio del partito
lagunare dei franchi, che è manovrato dal
patriarca Giovanni di Grado. Il doge, che
è invece l’espressione del partito dei bizantini,
prendendo a pretesto la mancata
ratifica da parte del patriarca della nomina
dogale del vescovo di Olivolo di qualche
anno prima [v. 798], decide che è
giunto il momento di vendicare quell’affronto
e così manda contro Giovanni una
spedizione militare comandata dal figlio
Maurizio, il quale fa assediare Grado, cattura
il patriarca, lo precipita dalla sommità
di una torre e poi lo decapita. Il nuovo
patriarca, Fortunato (802-25), interpretando
l’unanime sentimento di deplorazione
per l’assassinio trama contro il doge e per
questo è costretto a lasciare la sua sede e
ad esulare in Francia per chiedere l’aiuto di
Carlo Magno. Alcuni maggiorenti venetici
lo appoggiano e scoppia così la guerra civile
con una sommossa partita da Malamocco,
base del partito dei filofranchi [v. 803].
803
.Guerra civile in Malamocco, base dei
filofranchi: il doge Giovanni Galbaio e il
figlio Maurizio sono deposti e costretti all’esilio
a Mantova, mentre il patriarca di
Grado, Fortunato, si adopera ancora presso
Carlo Magno per indurlo a una spedizione
contro Venezia e vendicare così l’assassinio
del predecessore [v. 802].
804
.Fuggito Giovanni Galbaio assieme al figlio
co-reggente, si elegge un nuovo doge,
che è imposto alla maggioranza filo-bizantina
dei venetici dal partito dei franchi. Il
nuovo doge, il 9°, si chiama
Obelerio Antenoreo
(804-10), è di Malamocco,
già tribuno sotto il
dogado di Giovanni Galbaio,
ed ha per moglie
una nobildonna francese.
Il nuovo doge si associa
il fratello Beato senza
chiedere l’approvazione
popolare, così almeno
racconta Giovanni
Diacono, mentre altre fonti sostengono che
è il voto popolare ad assegnarli il fratello di
tendenze filobizantine. Tutto ciò a conferma
del clima di incertezza in cui vivono i
venetici che si trovano al centro di due
appetiti, quello dei franchi con Carlo Magno,
il quale avendo rinnovato l’impero
d’Occidente pretende un tributo anche dai
dogi (tradizionalmente legati a Costantinopoli),
e quello dei bizantini. Così, quando i
franchi tentano «di attrarre nella loro orbita
le coste dalmate, in modo da togliere ai
bizantini un punto di appoggio nell’Alto
Adriatico» [Pertusi 72], i due fratelli si
schierano contro i filo-bizantini, mettendo
in atto una nuova distruzione di Eraclea
[che successivamente risorgerà per merito
del doge Angelo Partecipazio (810-27) e si
chiamerà Cittanova], ma quando la flotta
bizantina inviata dal basileus Niceforo (802-
11) risalirà l’Adriatico e bloccherà la lagu-
82
na (807), allora Obelerio e fratello diventeranno
filo-bizantini, renderanno omaggio
al basileus e gli offriranno i propri servigi ...
Obelerio sarà così ossequioso da meritarsi
il titolo di spatario, riservato alle più alte
cariche dell’impero bizantino (un premio
per il suo voltafaccia), mentre Beato sarà
graziosamente trattenuto per due anni a
Costantinopoli, dove prima riceverà lezioni
di ‘bon-ton’ e poi il titolo di ipato; a quel
punto, Obelerio nominerà co-reggente
(807) un altro proprio fratello filo-bizantino,
Valentino. Questo cerchiobottismo di
Obelerio sarà punito da Carlo Magno che
per vendetta invierà in laguna il figlio
Pipino (810).
.Il doge e il fratello Beato nominano
nella sede di Olivolo il diacono Giovanni
alla quale il precedente doge aveva destinato
Cristoforo, che adesso è costretto a
fuggire e riparare in Francia, dove raggiunge
il patriarca Fortunato. I due prelati, pur
politicamente avversari, si ritroveranno
uniti nel comune intento di rientrare nelle
loro rispettive sedi. Infatti, con grande abilità
e tenacia riusciranno nel loro intento:
Fortunato rientrerà a Grado, ottenendo anche
il riconoscimento dei diritti della chiesa
metropolitana gradese in Istria (la sua
opera mirante ad inserire la politica ducale
nell’orbita dell’impero franco), Cristoforo
riavrà la sua sede di Olivolo alla quale il
doge in accordo con il fratello aveva destinato
il diacono Giovanni.
.Nell’isola di S. Servolo si completa la
chiesa (764-804) dedicata a san Servilio.
805
.Dalmati e venetici rendono omaggio ai
nuovi padroni della terraferma, i franchi.
Dopo il Natale, il doge e il fratello Beato, assieme
al duca di Zara e al vescovo della stessa
città, si recano ad Aquisgrana per portare
doni a Carlo Magno e impetrare la protezione
imperiale. Eginardo, segretario e biografo
di Carlo Magno, riferisce che nell’occasione,
allo scopo di regolare i rapporti fra l’impero
carolingio, la Venezia e la Dalmazia, viene
«emanata da parte dell’imperatore una ordinatio,
cioè una ‘ordinanza’, rivolta ai duchi e
ai popoli tanto della Venezia quanto della
Dalmazia». Essa, scriverà Cessi, «non implicava
una formale incorporazione delle due
provincie nell’orbita dell’impero, però promuoveva
un distacco dal governo orientale
di particolare gravità nei riguardi della
Dalmazia, provincia bizantina, tuttora governata
da diretta amministrazione costantinopolitana»
[De Biasi La cronaca ... I, 103].
Si tratta di una visita di buon vicinato, di
tutela degli interessi adriatici in rapporto alla
terraferma, affinché non vengano precluse le
vie di scambio. Tuttavia, agli occhi di Costantinopoli
l’interessata cortesia appare come
una sfida [v. 807], come un atto antibizantino
sia da parte del Dogado, sia soprattutto
da parte della Dalmazia. E la reazione
non si farà attendere [v. 807].
806
.A Costantinopoli giunge alle orecchie
del basileus l’atteggiamento ossequioso di
dalmati e venetici verso i franchi [v. 805].
Scatta la reazione e nell’alto Adriatico, dopo
lunga assenza, giunge una squadra navale
bizantina, comandata dall’ammiraglio
Niceta. Getta le àncore dapprima sulle
coste dalmate e poi nelle acque della laguna
per ristabilire la situazione e riprendere
il controllo marittimo e terrestre del dominio
bizantino in occidente, al quale il basileus
non ha mai rinunciato.
83
.Il patriarca Fortunato alla vista delle
navi bizantine fugge ancora presso Carlo
Magno e al suo posto viene nominato il
diacono Giovanni, già vescovo di Olivolo
al posto di Cristoforo [v. 804]. Giovanni
sarà però deposto durante il conflitto dei
venetici con Pipino [v. 810] e Fortunato
rientrerà nella sua sede. In ogni caso,
Giovanni non figurerà nell’elenco ufficiale
dei patriarchi di Grado e si dovrà quindi
considerarlo un illegittimo.
807
.A Malamocco, la capitale dei venetici,
l’arrivo di Niceta [v. 806] per controllare e
rimettere le cose a posto non piace, viene
visto come una menomazione di libertà,
un freno alle proprie ambizioni. Si trama
per annullarne le conseguenze: si suscitano
opposte reazioni in campo franco e bizantino,
ma le forze franche, comandate da
Pipino, figlio di Carlo Magno, se ne stanno
tranquille nel porto di Comacchio non
osando evidentemente misurarsi con la
flotta bizantina. Niceta concorda con il regno
italico un regolamento di buon vicinato
e stipula un patto formale a Ravenna la
cui ratifica viene però posposta: «In base a
tali accordi, le parti si impegnavano a non
tollerare che venissero compiuti atti ostili
nei rispettivi confronti. In particolare i
Franchi si impegnavano ad arrestare e consegnare
entro sessanta giorni chiunque
avesse compiuto incursioni nei territori
veneti; i Bizantini, a loro volta, a denunciare
chiunque avesse tentato di danneggiare
o invadere, attraverso i loro confini, i territori
franchi. E inoltre, il patto prevedeva
altri reciproci impegni, fra cui la repressione
dei furti, la riconsegna di schiavi che
fossero fuggiti, la restituzione di armenti e
di quadrupedi che fossero stati sottratti»
[De Biasi La cronaca ... I 106].
Il patto concluso fra Niceta e Pipino, detto
il Patto di Ravenna, sanziona fra le due parti
dei reciproci accordi in seguito riaffermati
nel Patto di Lotario [v. 840], che fa appunto
esplicito riferimento al Patto di Ravenna.
Fra bizantini e franchi iniziano quindi negoziati
di pace, che si concludono nel mese
di agosto con la stipula di una tregua per
un anno, come riferisce l’annalista Eginardo:
«Il patrizio Niceta che con la flotta
costantinopolitana si trovava a svernare a
Venezia, conclusa la pace col re Pipino e
concordata una tregua fino al mese di agosto
dell’anno seguente (808), salpò dalla laguna
e ritornò a Costantinopoli» [De Biasi
La cronaca ... I 105].
809
.Il cronista francese Eginardo racconta
che la flotta bizantina approda prima in
Dalmazia e poi a Venezia, molto probabilmente
per firmare quel Patto di Ravenna
lasciato in sospeso [v. 807], ma gli eventi
precipitano. Alcune navi bizantine si avvicinano
a Comacchio e attaccano inopinatamente
il presidio franco, che reagisce e rintuzza
l’attacco e costringe i bizantini ad
abbandonare le acque dell’Adriatico. Pipino
ripensa all’attacco subìto e alle insistenze
del doge di spingerlo a conquistare i
possedimenti bizantini dell’Adriatico e
allora si convince che sotto sotto i venetici
84
stanno tentando il doppio
gioco per cui ordina
l’attacco per terra e per
mare del Dogado e porre
così fine a quella perfidia.
.Si fonda la chiesa
dedicata a san Lorenzo
diacono, poi rifatta (936)
e dedicata a san Barnaba
apostolo e quindi conosciuta
come la Chiesa di S.
Barnaba [sestiere di Dorsoduro].
Distrutta dall’incendio del 1106 è
rifabbricata con le elemosine dei fedeli. Il
campanile, eretto intorno al Mille, rimarrà
ancora al suo posto, mentre la chiesa sarà
abbattuta e ricostruita (1749-76) ad opera
di Lorenzo Boschetti. All’interno tele di
Palma il Giovane e Paolo Veronese.
810
.Pipino, figlio di Carlo Magno, e dal 781
re d’Italia, si convince o è convinto dal partito
lagunare dei franchi ad attaccare la
Repubblica. Le ostilità cominciano con la
primavera. Vengono sottomesse le isole a
nord e quelle a sud del Dogado e si chiudono
gli sbocchi a mare dei fiumi per prendere
il pesce grosso, rappresentato dalla capitale
Malamocco. È un momento storico fondamentale.
Sembra quasi ripetersi la fuga
dai barbari verso la libertà: gli abitanti delle
isole periferiche del Dogado, come Grado e
Caorle, o quelli delle due ex isole Eraclea e
Jesolo (nel tempo diventate penisole), fuggono
verso il centro, riparano nella laguna
di Venezia, che comprende Torcello e il suo
arcipelago di grandi isole, Murano, Rialto,
Malamocco e Pellestrina. La capitale, che
intanto si è liberata del doge Obelerio e del
suo reggente, il fratello Beato, rovesciati da
un’insurrezione capeggiata dal partito
favorevole ai bizantini, si trova esposta all’attacco
e viene assediata. Altre cronache
dicono che Beato non fugge, ma sostenuto
dal partito filo-bizantino rimane doge per
un anno, scegliendo come sede Rialto: certo
è che nel fregio della Sala del Maggior Consiglio,
dove saranno dipinti la prima volta
nel 14° sec. i ritratti dei dogi, il primo che
apparirà sarà quello di Beato, considerato
erroneamente il primo doge di Rialto, e così
è stato ripetuto mettendo invece il fratello
Obelerio nel rifacimento dei ritratti avvenuto
dopo l’incendio del Palazzo Ducale, nel
1577 [Cfr. Da Mosto I Dogi 10].
Nella strenua difesa contro i franchi si distingue
Angelo Partecipazio, ricco possidente
di Eraclea. Egli suggerisce di evacuare
la capitale e ritirarsi nelle isole dell’arcipelago
rialtino (corrispondenti alla futura
zona politica insediata in Piazza S. Marco e
a quella commerciale di Rialto), perché ha
già predisposto, su idea di Vittorio, un ricco
possidente di Eraclea, il piano di ricevimento
della flotta del povero Pipino, che
non ha alcuna dimestichezza con le acque e
men che meno con quelle insidiose della
laguna. Infatti, il suo ecercito, composto di
longobardi e franchi, cioè persone non abituate
a lottare in questo ambiente, annaspa,
si sfianca, finché passano i mesi e non arriva
l’estate e il caldo e le difficoltà di approvvigionamento
idrico: Pipino lancia
l’ultimo attacco, che si infrange contro le
abili difese mobili dei venetici. Fiducioso di
quel che vede, Pipino si lascia attirare da
piccole imbarcazioni, che simulano una fuga,
sin dentro a un canale, dove la sua flotta
alla fine s’incaglia per via del sopraggiungere
della bassa marea. Quel canale sarà
poi detto Canale Orfano o Canale dell’Orfano:
la flotta è completamente distrutta e i
marinai massacrati. Pipino è costretto a ritornarsene
a Ravenna da dove era venuto.
Venezia è salva e il filobizantino Angelo
Partecipazio sarà acclamato doge.
Ecco come il basileus Costantino VII Porfirogenito
ricostruisce i fatti: Pipino si acquartiera
in terraferma perché non riesce a sbarcare
le truppe a Malamocco, dato che i venetici
hanno piantato dei pali in acqua che
impediscono il passaggio. L’assedio dura sei
mesi. Quando i venetici vengono a sapere
che Pipino intende prenderli per fame, ecco
che i lagunari gli bombardano l’esercito con
delle pagnotte di pane ... L’impossibilità di
avanzare, lo sberleffo, l’arrivo dell’estate e
soprattutto l’esplosione di malaria tra i suoi
soldati convincono Pipino ad alzare le vele
... [Cfr. Hermet 34].
Il Canale Orfano può aver preso quel nome
85
anche per le lotte precedenti fra gli stessi
isolani; ma quello stesso canale si chiama
anche Canal dei Marrani o perché vi saranno
affogati i colpevoli di gravi delitti, chiamati
popolarmente marrani, o perché vi si ancoreranno
le navi mercantili di tal nome,
venute in uso a Venezia sull’esempio della
Spagna e che, riempite di sassi, si usavano
anche per bloccare i canali in caso di pericolo.
Pipino tenta allora di impadronirsi
della costa dalmata, ma è stroncato dalla
flotta bizantina. Muore subito dopo a Milano
(8 luglio) e il padre Carlo Magno tratta
con il basileus Niceforo i preliminari della
Pace di Aquisgrana [v. 812].
.Sotto la spinta di Pipino le isole periferiche
venivano abbandonate per quelle più
centrali sorte intorno a Rialto. Da Grado
giungono nella laguna della futura Venezia
alcune delle principali famiglie. Tra queste,
che nel tempo contribuiscono alla creazione
della potenza della Repubblica, primeggiano
i Gradenigo, forse di origini romane,
venuti da Aquileia e fondatori di Grado, i
quali avranno una discendenza numerosa
in Venezia, distinta in vari rami, con esponenti
colti e facoltosi.
.Superata la crisi viene acclamato doge
Angelo Partecipazio (810-27), è il 10° della
lista, e il suo dogado sarà, seppur contrastato
dai consueti tentennamenti della nobiltà
lagunare pro o contro questa o quella fazione,
abbastanza tranquillo. Egli fissa la sua sede
in quella che sarà la Civitas Rivoalti e qui fa
sorgere il Castello Ducale [v. 814], centro del
potere politico che governa tutte le isole del
Dogado, polo di riferimento delle singole
isole-comunità, che sono ognuna indipendente
ed autosufficiente quasi città a sé, e
tali in effetti sono le maggiori isole del Dogado,
«ciascuna con il suo santo, le sue feste,
il suo campanile, il suo mercato, le sue usanze,
e i suoi maggiorenti» [Lane 14]. Ad Angelo
vengono affiancati due tribuni, una misura
precauzionale tendente sia ad evitare
un doge tiranno sia ad aiutarlo negli affari
di governo. Ciononostante, Angelo chiede
ed ottiene il consenso del popolo alla
nomina di un co-reggente nella persona
del figlio maggiore Giustiniano (814), ma
essendo costui a Costantinopoli, egli provvede
a nominare il secondogenito, Giovanni.
Tornato Giustiniano da Costantinopoli,
da dove porta come dono del
basileus «un bel mucchio d’oro e d’argento,
affinché facesse fabbricare una chiesa dedicata
al profeta Zaccaria», e alcune reliquie, il
doge decide di annullare la carica di Giovanni
e nominare Giustiniano. Assunto l’ufficio,
Giustiniano pretende e ottiene, per
motivi politici, l’esilio del fratello Giovanni,
che è francofilo, e che viene mandato prima
a Zara, capitale della Dalmazia dopo la distruzione
di Salona (752), e poi a Costantinopoli,
per meditare sulle sue amicizie politiche.
811
.Iniziano le trattative di pace fra il messo
bizantino Arsafio e i franchi nella sede di
Aquisgrana. Le clausole di pace sono subito
confermate da Carlo Magno ed hanno
pronta attuazione anche se il negoziato diplomatico
si rivela assai complesso potendosi
concludere soltanto nel 1814.
812
.La delegazione franca arriva a Costantinopoli,
ma il basileus Niceforo (tesoriere di
Irene, portato al trono dalla congiura che
aveva deposto nell’anno 802 la stessa Irene)
è già morto (811). È quindi il nuovo basileus
Michele che approva la così detta Pax Nicefori,
o patti carolini, e manda una nuova
delegazione ad Aquisgrana per ratificare a
suo nome la pace intrapresa
da Niceforo: «Sotto l’alta
protezione del governo
orientale [...] erano così
rivendicate alla provincia
veneta fondamentali prerogative,
che [la] cautelavano
contro ogni usurpazione
esterna, e le schiudevano
le vie di terra e di
mare al libero sviluppo
delle sue feconde energie»
[Cessi Venezia 21]. Ad
Aquisgrana dunque i rappresentanti
del sacro romano
imperatore Carlo Magno
e del basileus trovano
86
un accordo: il basileus
riconosce a Carlo Magno
il titolo di imperatore
d’Occidente [v. 800]
ponendo fine al sogno di
Giustiniano [v. 527], gli
cede tra l’altro l’Istria, la
penisola italica (eccetto i
territori bizantini
dell’Italia meridionale
compresa la Sicilia) e
parte della Dalmazia. Carlo Magno a sua
volta restituisce ai bizantini le città costiere
della Dalmazia, riconosce la Civitas Rivoalti
come pertinenza dell’impero d’Oriente, e
quindi restituisce le isole della laguna conquistate
dal figlio Pipino; in aggiunta, alla
Civitas Rivoalti vengono concessi alcuni
vantaggi commerciali, si garantiscono cioè
le vie di scambio, previo un forte tributo
annuale al re d’Italia. Tutti questi benefici,
che sono poi la conferma di quelli concessi
da Liutprando nel 714, vengono realizzati
grazie al basileus, che riconosce nella Civitas
Rivoalti più «una provincia alleata che vassalla,
la quale, per la sua particolare posizione,
poteva tornargli di grande aiuto in
circostanze eccezionali» [Pertusi 74]. La
firma però si protrarrà fino al 1814, perché
la delegazione che torna a Costantinopoli
non trova più Michele, deposto e sostituito
da Leone, che approva, ma i documenti
devono tornare ad Aquisgrana e arrivano
quando Carlo Magno è già morto. Tocca al
figlio Ludovico e al nuovo basileus Leone,
con un altro giro di giostra, Aquisgrana-
Costantinopoli e viceversa, siglare questi
patti che segnano il vero inizio dell’autonomia
veneziana «sotto la protezione dell’impero
bizantino» [Pertusi 74], riconosciuti
validi anche da Lotario nell’840 e da tutti i
suoi successori.
814
.Fondazione del Castello Ducale, poi
Palazzo del Consiglio, cioè sede del Parlamento,
e infine Palazzo Ducale, un palazzo-fortezza
reso nel tempo inespugnabile,
interamente circondato dall’acqua, con
un ponte levatoio per uscire in Piazza. Le
caratteristiche sono quelle di un vero e proprio
castello con mura merlate e tre torri [v.
1102]. Dopo l’erezione della Cappella Ducale
[v. 828] si ricaverà una porta che collegherà
direttamente chiesa e palazzo attraverso
un altro ponte levatoio.
Il Palazzo Ducale viene rinnovato nel 977
dal doge Pietro Orseolo I e ampliato nel
1172 dal doge Sebastiano Ziani. Nel 14° sec.
si riprende a fabbricarlo e il lavoro continua
anche nei secoli successivi per via degli
incendi avvenuti nel 1483, 1574 e 1577.
Molti architetti si avvicenderanno nell’opera:
il Baseggio, il Calendario, i Bon, il Rizzo,
Pietro Lombardo, il Da Ponte, lo Scarpagnino
e altri [Cfr. Tassini Curiosità ... 378].
.Con il trasferimento della capitale del
Dogado da Malamocco al centro della laguna,
il doge sente la necessità di reinventare
la città, di trasformare un arcipelago di
isolette in un centro urbano efficiente e con
una precisa funzione portuale, tanto marittima
che fluviale. Egli dà quindi un grande
impulso allo sviluppo edilizio di Venezia,
vara un vero e proprio Piano Regolatore e
affida a Pietro Tradonico (futuro doge) la
cura di ampliare e ornare la città, a Lorenzo
Alimpato la bonifica delle velme circostanti
con sistemazione edilizia (fatta ancora
prevalentemente di strutture in legno), a
Nicolao Ardison la cura dei lidi a difesa
della laguna. Insomma, la Civitas Rivoalti
comincia a prender forma: l’insediamento
nell’arcipelago di Rialto diventa il nuovo
centro del Dogado che si rinserra nella
laguna di Venezia. Naturalmente, particolare
attenzione viene riservata alle isole
più importanti con le quali Rialto tende a
far sistema sin d’ora, approvando in particolare
la risistemazione delle isole danneggiate
dai franchi come Torcello, Burano ed
Eraclea. Quindi alla costruzione del
Castello fa seguire l’erezione del complesso
conventuale di S. Zaccaria [v. 827], della
Chiesa di S. Severo e la rifabbrica della Chiesa
di S. Lorenzo [v. 821] con annesso convento.
.Sotto il doge Angelo Partecipazio nasce
a S. Bortolomio anche la Zecca (poi spostata
in Piazza S. Marco nell’apposito Palazzo
della Zecca, 1545) e la Repubblica batte la
sua prima moneta con la scritta RIVOALTI da
una parte e VENECIAS dall’altra, ma con il
87
nome di Ludovico il Pio, sacro romano imperatore,
figlio e successore (814) di Carlo
Magno, la qual cosa testimonia i buoni rapporti
tra la Repubblica e il potente vicino.
815
.Si ha notizia di un organo idraulico
costruito da un certo Giorgio di Venezia
per Ludovico il Pio, re dei franchi e imperatore
del sacro romano impero (814-40).
816
.A Fusina, ai margini della laguna,
«nell’isola delle Gambarare ne’ confini di
Rialto» [Sansovino 9], in posizione strategica
in quanto vero e proprio «baluardo
avanzato della potenza veneziana verso
la terraferma» [Molmenti I 128] a lungo
conteso ai venetici da padovani e trevigiani,
i Benedettini provenienti da S. Servolo
danno origine al grande Monastero di S.
Ilario per la prima volta menzionato in
documenti ufficiali nell’anno 819. Sant’Ilario
resterà nella storia come il monastero
baluardo della penetrazione di Venezia
in terraferma, mentre quello di S. Zaccaria
segnerà le tappe della penetrazione veneziana
in oriente. Gli istituti monastici
sono in primis luoghi politici e non soltanto
di raccoglimento ascetico e «presso
gli altari non si celebravano soltanto cerimonie
religiose: le chiese accoglievano
anche congressi di magistrati per pronunciar
sentenze o per dare al popolo ordini
pubblici, adunanze delle scuole delle arti
per deliberare provvedimenti, e servivano
di deposito, più d’ogni altro sicuro, ai
documenti ed agli atti, alle ricchezze dei
cittadini» [Molmenti I 129].
Nel 1214 Jacopo da Sant’Andrea, uno dei
più potenti feudatari dell’aristocrazia terrafermiera,
irrompe di notte nel monastero
con i suoi scagnozzi armati di tutto
punto. Per sfuggire alle violenze, i monaci
scelgono allora come primo rifugio, poi
sede definitiva, la Chiesa di S. Gregorio [sestiere
di Dorsoduro, a fianco della Chiesa
della Salute], complesso esistente dall’anno
897. Con il trasferimento a Venezia il
grande istituto monastico comincerà il
proprio decadimento e nel tempo l’isola
di S. Ilario sarà completamente
interrata e diventerà
parte della terraferma.
Il monastero sarà
definitivamente abbandonato
nel 1379, anche
perché con lo sviluppo
della Repubblica in terraferma
cessa la sua funzione
di avamposto. Il
complesso di S. Gregorio
viene rifabbricato dopo
l’incendio del 1106 e in
seguito, tra il 1445 e il
1461, è restaurato in
forme gotiche. La chiesa sarà infine soppressa
e secolarizzata (1806) e dopo il rinnovamento
conservativo del 1959-62 diventerà
centro di restauri della Soprintendenza
per i Beni Artistici e Storici di
Venezia.
819
.Risale a quest’anno il primo documento
scritto così come sosterranno Roberto Cessi
(Documenti relativi alla storia di Venezia anteriori
al mille, Padova, 1942) e Stefano
Gasparri (Venezia fra i secoli VIII e IX una
riflessione sulle fonti, Venezia 1992). Si tratta,
cone ricorda Giovanni Diacono [De Biasi La
cronaca ... II 19] del «documento del maggio
819 col quale i dogi Agnello [Angelo Partecipazio]
e Giustiniano [co-reggente] donano
all’abate Giovanni una cappella dedicata a
S. Ilario sul fiume Una» [v. mappa a pagina
80].
820
88
.Si fonda la Chiesa di S.
Daniele [sestiere di Castello]
sul lago omonimo e in seguito
(1138) si costruirà l’attiguo
monastero, ampliato e rinnovato
nel corso del 17° secolo.
La chiesa, conacrata nel 1219
dal futuro papa Gregorio IX,
sarà ricostruita, ristrutturata
e rinnovata (1437-73) e quindi
arricchita con decorazioni
(16° sec.) e nuovi arredi
(1630) per essere infine secolarizzata
e quindi demolita
(1839).
821
.Fortunato, ritornato dall’esilio
[v. 804] e reintegrato
nel suo trono patriarcale di
Grado, si accorda con Lotario,
figlio del sacro romano
imperatore Ludovico il Pio,
per ordire una congiura contro
il doge, ma gli attentatori, Bon
Bragadino e Giovanni Talonico, sono scoperti
e impiccati (824).
.«Chiese di San Lorenzo et San Severo
fabricate dal Doge [Angelo Partecipazio],
su l’Isole dette Gemelle» [Sansovino 9].
La Chiesa di S. Lorenzo [sestiere di Castello]
è ricca di memorie delle origini, fa parte
della leggenda, rappresenta uno dei primi
modesti centri di vita religiosa e sociale.
Nell’annesso convento di monache benedettine,
come in quello di S. Zaccaria verranno
ammesse soltanto le figlie dei patrizi
più facoltosi: due conventi con grande
libertà di costumi, luoghi di ostentazione di
lusso e mondanità. Il complesso di S. Lorenzo
sarà ricostruito dopo il grave incendio
della città del 1106 e in seguito ristrutturato
e trasformato architettonicamente
(14°-15° sec.). La chiesa sarà poi ancora
ricostruita e rinnovata (16° sec.).
Finalmente, nel 1602 si presenta in fase di
completamento, ma tale rimarrà per sempre,
perché la facciata non sarà mai più realizzata.
Durante la dominazione francese il
convento, definito il più ricco di Venezia e
anche il più licenzioso, viene soppresso
assieme alla chiesa (1810). Un esempio: il
16 giugno 1360 ben tre persone vengono
multate e condannate a un anno di carcere
per aver fornicato con tre diverse monache
di famiglie patrizie che come tutte le altre
100 loro compagne gentildonne vestono
con seno mezzo scoperto abiti più da ninfe
che da monache; pochi giorni dopo 5 veneziane
sono pubblicamente fustate per aver
portato, in modum ruffinarum, lettere ed
ambasciate amorose a quelle tre monache.
Il convento viene usato come casa di ricovero
e insieme opificio a partire dal 1812,
mentre la chiesa sarà riaperta (1817), poi
ceduta ai Domenicani (1840), che verranno
però allontanati nel 1867 con la legge che
limita gli ordini religiosi, infine officiata da
un rettore finché non sarà definitivamente
chiusa (1920). Ancora in attesa di restauro
nel 21° secolo. Nella Chiesa di S. Lorenzo si
condurranno due ricerche per trovare la
tomba di Marco Polo, una nel 1908 e l’altra
nel 1923. Entrambe senza esito, perché si
cercherà nel posto sbagliato: la tomba si
troverà ai piedi dell’altare di S. Sebastiano
nella chiesetta dedicata a questo santo
adiacente a quella di S. Lorenzo, cioè in un
edificio distrutto quando si realizza la Casa
d’industria (casa di ricovero e insieme opificio):
gli ospiti si pagano il vitto e l’alloggio
lavorando e di quando in quando ricevendo
una mercede in denaro [Cfr. Tassini
Curiosità ... 743].
La Chiesa di S. Severo, sorta vicino alla
Chiesa di S. Lorenzo e alla Chiesa di S.M.
Formosa, è riedificata dopo l’incendio del
1106, ma sarà soppressa nel 1808, quindi
adibita a ricovero dei lavoranti della vicina
Casa d’industria e poi a falegnameria,
infine chiusa (12 aprile 1813) e demolita
(1829) per essere trasformata in un fabbricato
adibito a carcere politico utilizzato
fino al 1926. In seguito l’edificio sarà sede
dell’Opera Nazionale dei Balilla e della
Milizia fascista e di altre organizzazioni
giovanili del regime, quindi ospiterà l’Associazione
combattenti e reduci, il Nastro
azzurro dei decorati e altre associazioni
89
d’arma.
827
.Muore il vecchio doge Angelo Partecipazio
ed è sepolto nella Chiesa di S. Benedetto,
vicino al complesso di Sant’Ilario, che
lui stesso ha fatto costruire come Cappella
Ducale. La Chiesa di S. Benedetto, diventa il
primo pantheon della Repubblica perché vi
troveranno sepoltura cinque dogi, molti
Procuratori di S. Marco [v. 832] e altri illustri
membri del patriziato [Cfr. Da Mosto 36].
.Il già anziano figlio di Angelo, Giustiniano
Partecipazio, diventa l’11° doge. Il
suo dogado dura appena due anni (827-29),
ma sono anni di enorme e fondamentale
importanza per Venezia. Il basileus chiede
aiuto militare a Venezia per una spedizione
contro i saraceni in Sicilia, il che rappresenta
la prima testimonianza storica della considerazione
in cui viene tenuta la forza
militare della nascente Venezia: il successo
di tale spedizione aumenta di molto il prestigio
della Repubblica. Intanto, sorge la
contesa fra i patriarcati di Grado e Aquileia
sul diritto di supremazia sui vescovi
dell’Istria. Ma l’evento di gran lunga più
importante è la traslazione a Venezia del
corpo di san Marco Evangelista: con la storia
del trasporto delle spoglie di san Marco
in laguna [v. 828] si sanziona l’unità territoriale
delle isole, l’indipendenza politica e
quella religiosa.
La leggenda di san Marco viene utilizzata
per dire che il decreto della fondazione di
Venezia è stato deciso in cielo ..., che Venezia
era predestinata ... e che solo dopo erano
venuti i miracoli della fuga dai barbari e
della ritrovata libertà in laguna, le visioni
di Mauro e Magno, le famiglie illuminate
che costruiranno le chiese, centro della vita
di ogni singola comunità. Ecco perché il
Leone di san Marco diventa quasi simbolo
esclusivo dei venetici e con il vangelo aperto
sembra dire che la storia di Venezia è un
libro aperto ...
In un luogo come Venezia, più d’ogni altro
ostile, occorreva infatti una fede salda,
un’esaltazione della fede che soltanto la
predestinazione poteva infondere, perché
equivaleva a dire che Dio non poteva non
«prestare la sua mano benevola a questo
splendore e alla sua fondazione» [Pavan
63] e questa era appoggiata dalle visioni,
dalle realizzazioni concrete ...
In un luogo come Venezia, la lotta contro le
acque è diuturna e la fede aiuta ... La difesa
della terra contro l’acqua richiede una
manutenzione continua: taglio delle erbe
lungo i bordi lagunari; eliminazione dei
fanghi che scivolano nell’acqua provocando
sacche e rallentando lo scorrere dell’acqua;
rifacimento di palificate in legno o in
canne o possibilmente in pietre, o muratura
e comunque in linea retta per evitare il
ristagno delle acque.
Sul piano politico-militare il nuovo doge
aderisce alle richieste del basileus Michele II,
partecipando ad una spedizione congiunta
in Sicilia contro i saraceni che hanno posto
l’assedio alla città di Siracusa: «l’esercito
musulmano, vista l’impossibilità di aprirsi
un varco davanti a Siracusa, bruciate le navi
si ritirò verso l’interno, dando inizio alla
conquista della Sicilia» [Pertusi 79]. La flotta
veneto-bizantina non ottiene quindi una vittoria,
ma il ritiro dei saraceni che da adesso
in poi saranno una spina nel fianco di Venezia.
Essi, iniziando la conquista della Sicilia,
renderanno insicuro l’Adriatico, fino a
minacciare lo stesso Dogado [v. 875].
.A Mantova, nell’ambito del sinodo, il
patriarca di Aquileia, Massenzio, longa manus
del sacro romano impero, riesce a far
passare la tesi che Aquileia, ora che i fran-
90
chi hanno riunificato l’antica Venetia et Histria,
ora che non c’è più la divisione dell’antica
Venetia et Histria tra (filo)bizantini e
(filo)longobardi [v. 569], ha il diritto di riprendere
la sua giurisdizione e così chiede
la soppressione del patriarcato di Grado,
riferimento spirituale religioso delle isole
lagunari: il sinodo accoglie in pieno la tesi
di Aquileia e così Grado cessa «di sussistere
in linea di diritto [...] In realtà il Papato
non cercò di concretare seriamente la soppressione
della metropolitia gradese, per
cui il patriarcato di Grado continuò a sussistere
come tale» [De Vergottini 105]. Nelle
more della decisione papale, il doge, annusato
il grave pericolo di sottomissione ad
Aquileia e quindi all’Occidente, si muove
in fretta, perché «s-coronare le lagune»
della dignità patriarcale significa correre il
pericolo di essere assoggettati all’impero
carolingio e perdere i vantaggi legati al
commercio marittimo con Costantinopoli.
In un batter d’occhi, nel giro di pochi mesi,
arrivano in laguna (828) le spoglie dell’evangelista
Marco, «mitico fondatore della
chiesa aquileiese», con la custodia delle
quali, in un’apposita cappella a lui dedicata,
Venezia acquista una condizione di primato
su tutte le altre chiese, che non possono
vantare nulla di simile, e arriva a «simboleggiare
la continuità dell’antica sede
aquileiese nella nuova capitale del ducato
veneziano» [De Vergottini 106].
.Si completa la Chiesa di S. Zaccaria [sestiere
di Castello] e l’annesso convento benedettino
femminile, voluto dal doge Angelo
Partecipazio e realizzato con il fondamentale
contributo del doge Giustiniano
Partecipazio (827-9) e del basileus Leone V,
detto l’armeno, il quale invia a Venezia non
solo denari e artigiani, ma anche i resti di
san Zaccaria (padre di san Giovanni Battista),
e alcune reliquie della santa croce e
delle vesti di Maria. Il complesso sarà più
volte ristrutturato e rinnovato tanto che entrare
in questa chiesa sarà come fare un
viaggio attraverso i secoli, «avendo [...] l’occasione
di cogliere con chiarezza i segni degli
inarrestabili mutamenti del gusto e quelli
delle continue trasformazioni del concetto
di arte» [Brusegan Chiese 146]. Nel convento
trova ospitalità (855) Benedetto III, in fuga
dalla violenza scatenata dall’antipapa Anastasio.
Il monastero è riservato alle fanciulle
monacate delle più ricche e nobili famiglie
veneziane, ma anche a quelle senza vocazione
che secondo la regola benedettina possono
condurre uno stile di vita permissivo.
Infatti, le giovani suore amano organizzare
feste e divertimenti, trasformando il loro
parlatorio in un elegante salotto meta di
concerti e spettacoli vari, con un continuo
‘pellegrinaggio’ di giovani cavalieri mascherati.
Nell’incendio del 1106 muoiono asfissiate
più di 100 suore rifugiatesi nel sotterraneo
sotto l’altare maggiore. Dopo l’incendio
si avvia la prima grande ricostruzione,
mentre l’ultima (1483-1504) è dovuta al Codussi,
il quale porta a compimento la facciata
inziata da Antonio Gambello. La consacrazione
avviene nel 1543. Il campanile, alto
26 metri, è il più antico della città.
828
.Due venetici, il mercante Rustico da
Torcello e il tribuno di Malamocco, Buono
[o Bono], inviati del doge Giustiniano Partecipazio,
trafugano dall’importantissimo
centro d’affari di Alessandria d’Egitto i resti
mortali di san Marco e li portano in laguna
[san Marco era stato consacrato vescovo
91
prima ad Aquileia e poi ad Alessandria e
qui ucciso e sepolto]. Le spoglie di san Marco
arrivano a Venezia il 31 gennaio 828 «fra
tripudj, feste e canti», vengono collocate
sotto l’altar maggiore della Chiesa di S. Teodoro
e il doge Giustiniano Partecipazio dispone
la costruzione, a fianco della Chiesa di
S. Teodoro, della prima Chiesa di S. Marco [v.
829]. La leggenda narra che dieci navi veneziane,
a causa del vento e della forza del
mare, sono costrette ad entrare nel porto di
Alessandria, ancorché proibito a bizantini e
venetici perché sotto embargo: il basileus,
infatti, aveva bandito ogni traffico con i
musulmani e il doge vi aveva aderito. I due
venetici, continua la leggenda, approfittando
di quella sosta forzata, vanno a visitare
il corpo mummificato di san Marco,
che proprio ad Alessandria d’Egitto aveva
subito il martirio. I due venetici, sostenendo
che quella chiesa sarebbe stata presto
spogliata dal sultano d’Egitto per abbellire
le sue moschee e che la preziosa reliquia del
santo era quindi minacciata di profanazione,
riescono a convincere i padri che custodiscono
san Marco a consentire che il suo
corpo fosse portato al sicuro a Venezia, la
città predestinata, perché san Marco, mentre
era in viaggio diretto a Roma e proveniente
da Aquileia, dov’era stato inviato da
san Pietro per evangelizzare la Venetia (tra il
46 il 48), aveva trovato riparo a Rialto
durante una forte burrasca e qui gli era
apparso un angelo in sogno che gli aveva
predetto che questo sarebbe stato il suo
ultimo e definitivo approdo: Pax tibi Marce
evangelista meus. Hic requiescet corpus tuum
[...] Ibi sedes pietatis erit, ac iustitiae, ubi corporis
tui requies, o Marce (La pace sia con te,
Marco, mio evangelista. Qui riposerà il tuo
corpo [...] Dove il tuo corpo riposerà, ivi
sarà la sede della pietà e della giustizia, o
Marco). L’evangelista pensò subito che la
sua vita stava per concludersi in laguna, ma
l’angelo soggiunse: ‘Non temere Evangelista
di Dio molto ti resta ancora da patire.
Dopo la tua morte qui si fabbricherà una
città ove sarà trasportato il tuo corpo e tu
ne sarai il protettore’. I padri si convincono
e il corpo del santo, collocato in una cesta di
vimini, coperto da erbami e da pezzi di
carne di maiale, viene imbarcato sotto lo
sguardo schifato dei gabellieri musulmani
che provano ribrezzo per tale cibo. Nasce
ufficialmente la leggenda di san Marco e
politicamente l’operazione è straordinaria:
ci dice cioè che le navi veneziane arrivano
fino ad Alessandria e quindi che il commercio
con l’Oriente è un dato di fatto, che
uno dei due venetici è di Torcello, l’emporio
del mondo, l’altro tribuno di Malamocco,
l’ex capitale; la leggenda ci dice ancora
che l’azione congiunta dei due venetici,
appartenenti ad isole diverse, simboleggia
l’unità del mondo lagunare, che il recupero
del corpo di san Marco mette la parola fine
al contrasto fra Grado e Aquileia con l’inserimento
del terzo incomodo, Venezia perché
san Marco è un giudeo-cristiano di
Gerusalemme, non è romano, non è bizantino,
non è di Grado e non è di Aquileia, e
ciò vuole simboleggiare l’indipendenza
della Civitas Rivoalti da tutto e da tutti ...
dalla Chiesa, dall’impero d’Occidente e
dall’impero d’Oriente. Con questa mossa,
infatti, «la chiesa di Venezia si libera simbolicamente
sia dalla dipendenza bizantina
(scalzando san Teodoro), sia dalla dipendenza
all’impero germanico attraverso
Aquileia, sia anche, infine, da una troppo
stretta dipendenza da Roma» [Venezia e
Bisanzio 43]. San Marco diventa nel tempo,
in figura umana o leonina, il simbolo della
Repubblica.
.«Guerra de Saracini in Italia, i quali assaltano
l’Isola di Sicilia, difesa dall’armata Veneta
per l’Imperatore Greco» [Sansovino 9].
.A Torcello, dietro la cattedrale, viene
eretto il piccolissimo Oratorio di S. Marco
Evangelista a ricordo del trasporto in laguna
del corpo del santo.
829
.Il doge Giustiniano Partecipazio, sentendo
di essere prossimo alla fine e non avendo
figli richiama il fratello Giovanni, che si trovava
a Costantinopoli [v. 810] e lo nomina
co-reggente, vanificando ancora una volta il
cerimoniale dell’elezione. Alla sua morte
viene sepolto vicino al padre nella Chiesa di
S. Benedetto [v. 827]. Il suo testamento impegna
il fratello a proseguire i lavori per il
92
completamento della Cappella
Ducale.
.Giovanni Partecipazio
I diventa il 12° doge (829-
37). Il suo dogado sarà
contrastato da lotte intestine,
ma allietato dalla
costruzione della Cappella
Ducale destinata a conservare
le spoglie di san Marco,
esaudendo così le estreme
volontà del fratello.
.Fondazione
della
Chiesa di S. Giuliano, in veneziano S. Zulian
[sestiere di S. Marco]. La chiesa, danneggiata
dall’incendio del 1106, viene ricostruita
e rinnovata architettonicamente nel
14° e nel 15° secolo. Nel 1553 si erige la facciata
e si eseguono interventi di ristrutturazione
su progetto del Sansovino, che sopra
l’ingresso vi colloca la scultura in bronzo
dedicata a Tommaso Rangone, celebre
umanista e scienziato di origine ravennate,
guardian grande della Scuola di S. Marco,
primo uomo non santo la cui effige compare
sulla facciata di una chiesa, dopo ce ne
saranno diversi, perché è cambiata la politica
della Repubblica di chiusura totale al
culto della personalità. Rangone ha il merito
di finanziare la ricostruzione della chiesa
decorata dal Vittoria. Nel 1775 il pericolante
campanile verrà demolito e ricostruito.
All’interno opere di Leonardo Corona,
Giovanni Fiammingo e Palma il Giovane,
della scuola del Tintoretto e di Antonio
Zanchi.
830
.«Discordie fra Venerio Patriarca di Grado,
& Messentio [Massenzio] Patriarca di
Aquileia per le loro giurisdizioni» [Sansovino
9].
831
.L’ex doge Obelerio Antenoreo, che era
stato deposto e costretto a riparare a Costantinopoli
(810), ritorna intenzionato a
riprendersi il trono dogale. Sbarca a Vigilia,
un’isola vicino a Malamocco poi scomparsa.
Al fine di non lasciargli spazio per ulteriori
congiure, Giovanni Partecipazio fa incendiare
le due città pro Antenoreo e dopo
averlo catturato lo fa impiccare. Il fratello
Beato cerca di vendicarne la morte, ma il
doge lo fa prendere e decapitare e ordina
l’esposizione della testa come si usa con i
traditori. Una gran parte della nobiltà veneziana,
che ha avuto lo zampino nel ritorno
di Obelerio, non vede di buon grado
l’ulteriore rafforzamento del potere dinastico
dei Partecipazio e così Giovanni, colto
di sorpresa da una congiura, è costretto a
rifugiarsi presso i franchi. Per sei mesi «el
caregon» dogale verrà occupato da un tribuno,
Pietro Caroso, dopo di che, Giovanni
rientrerà in laguna con l’appoggio del sacro
romano imperatore Lotario, mentre Caroso
sarà accecato ed espulso (non ucciso soltanto
perché console di Costantinopoli) e i
suoi complici giustiziati. L’assolutismo dei
Partecipazio tuttavia è alla sua fine [v. 836].
832
.Prima consacrazione della Cappella
Ducale. Trovata la sede definitiva del governo
nelle isole rialtine (810) e impossessatisi
del corpo di san Marco (828), si costruisce
la chiesa di Stato, la chiesa-sepolcro
di S. Marco, accanto a quella di S. Teodoro,
santo greco, originario protettore della
città. Si celebra così la duplice origine
della città, greca e latina, per sigillare al
contempo la sua indipendenza non solo dal
patriarcato di Aquileia, ma pure dal papato
romano; Marco come Pietro, una seconda
pietra. Simbolo del potere religioso che si
appoggia a quello civile e viceversa, la
Cappella Ducale è fatta costruire a ridosso
del Castello Ducale secondo le ultime
volontà del doge Giustiniano Partecipazio
[v. 828] rispettate dal fratello e successore
Giovanni, che la completa: adesso la chiesa
è pronta per essere consacrata ed accogliere
il corpo dell’evangelista. San Marco
diventa così il fondatore ideale della città,
«il patrono e il simbolo», e l’intero arcipelago
delle isole rialtine assumerà questo
nome. La chiesa è costruita «con le pietre
delle case dei Partecipazi in Equilio e di un
Teofilatto in Torcello» [Molmenti I 270]. La
facciata è «di laterizi, parcamente decorata
di marmi e gli arconi delle volte in terra-
93
cotta senza alcun rivestimento di mosaici»
[Molmenti I 119]. La Cappella Ducale è luogo
di preghiera, ma anche aula del Comune,
luogo deputato per accogliere il popolo
attorno al doge che lì comanda: vani per
esempio risulteranno gli sforzi di patriarchi
e vescovi per renderla subdita papae, sottometterla
come tutte le altre chiese, ma non
potendo il doge esercitarvi la giurisdizione
ecclesiastica, viene nominato un collegio
sacerdotale presieduto dal vescovo di S.
Marco, chiamato primicerio, poi, per avere
cura dell’edificio verrà nominata una magistratura
apposita. È quella dei Procuratori di
San Marco, magistrati eletti a vita, come il
doge, il cui numero crescerà progressivamente
da uno (832) a due (1231) a tre
(1259), a quattro (1266) a sei (1319) e infine
a nove (1443). Infatti, i Procuratori si divideranno
in tre rami [v. 1329] con l’obbligo
di risiedere nelle Procuratie (le case pubbliche
in Piazza S. Marco): Procuratori de supra
per attendere alla custodia e all’amministrazione
della Cappella Ducale; Procuratori
de citra in rappresentanza dei sestieri di
S. Marco, Castello e Cannaregio; Procuratori
de ultra, in rappresentanza dei sestieri di
Dorsoduro, S. Polo e S. Croce. Ancora prima,
nel 1269, ai Procuratori sarà delegata la
tutela dei pupilli e dei mentecatti, la
soprintendenza all’esecuzione dei testamenti
e la tutela e recupero dei beni ereditari
da essi amministrati [Cfr. Da Mosto 25].
837
.Si conclude il regno dei Partecipazio:
dopo aver assistito ad una messa officiata
dal vescovo di Olivolo/Castello (29 giugno
836, scrive Giovanni Diacono), il doge Giovanni
viene catturato da un gruppo di congiurati,
deposto, rapato a zero per spregio e
obbligato a vestire l’abito monacale e ritirarsi
in una chiesa di Grado, dove muore.
.Si elegge il 13° doge, Pietro Tradonico
(837-13 settembre 864), uno sconosciuto,
un istriano originario di Pola che non sa né
leggere né scrivere, pertanto i documenti e
gli editti recano il signum manus al posto
della firma. Appena eletto ottiene l’autorizzazione
a nominare co-reggente il figlio
Giovanni (837). Il suo lungo Dogado è contraddistinto
da un deciso e lineare impegno
politico e militare. Egli conclude il Pactum
Lotharii [v. 840], conduce poi la guerra
contro i pirati narentani [v. 840], facendo
crescere l’immagine dei venetici come popolo
amante della libertà e capace di riportare
l’ordine, appoggia infine i bizantini
nelle guerre ai saraceni, che, anche se con
esiti non favorevoli, gli frutteranno la riconoscenza
del basileus, il quale lo gratificherà
di ben due onorificenze: spatario e ipato.
La storia gli riconoscerà di essere il primo
doge veramente indipendente da Costantinopoli,
colui che eleva la Venetia marittima
da provincia a ducato indipendente.
.Si fonda intorno a quest’anno la Chiesa
di S. Paolo Apostolo (vulgo S. Polo) grazie alla
famiglia del doge Pietro Tradonico.
Eretta proprio sul campo che si chiamerà
appunto S. Polo, la chiesa è dotata di campanile
(1362) e quindi ricostruita in stile
gotico. Dopo di allora non viene più rifabbricata,
come succede ad altre chiese, ma
subisce numerosi rifacimenti, l’ultimo dei
quali inizia nel 1804 ad opera di Davide
Rossi. I lavori vengono portati a compimento
nel 1838. All’interno L’ultima cena di
Jacopo Tintoretto, le stazioni della Via Crucis
di Giandomenico Tiepolo e opere di vari
artisti tra cui Alessandro Vittoria, Paolo
Veronese, Palma il Giovane e altri.
838
.I saraceni assediano Brindisi e poi la
saccheggiano, malgrado l’aiuto dei venetici
giunti in soccorso su richiesta dei bizantini.
839
.I saraceni assediano Ancona e i venetici
accorrono in aiuto, ma subiscono una
sconfitta navale e la città viene così presa,
saccheggiata e gravemente danneggiata,
ma subito ricostruita e governata a repubblica
sotto il dominio della Chiesa. Ancona
era stata sotto la protezione di Costantinopoli
dal 407 al 728, poi era passata
sotto i duchi di Spoleto, che l’avevano
tenuta fino al 774, anno in cui Carlo
Magno l’aveva conquistata e passata alla
Chiesa. Nel 1137 Ancona ritornerà sotto la
protezione dell’impero d’Oriente, per
94
difendersi dalle mire del
sacro romano imperatore
Lotario II e soprattutto
dei venetici, con i quali
entrerà in gara per il
dominio dell’Adriatico
[v. 1149].
840
.23 febbraio: si stipula
a Pavia tra Lotario II (re
d’Italia e da quest’anno, con la morte del
padre, unico sacro romano imperatore) e il
doge Pietro Tradonico il Trattato di Pavia o
Pactum Lotharii. Con questo patto, che
molto probabilmente deriva da un trattato
più antico [v. 807], si stabilisce il rispetto
dei reciproci confini e si lasciano i venetici
liberi di «transitare colle loro merci per i
fiumi e per terra, senza alcun aggravio [...]
e similmente di approdare ai porti dell’impero»
[Molmenti I 210]. Il doge ottiene
quindi il rispetto della libertà di commercio
e a sua volta garantisce le stesse condizioni
a quanti approdano nel Dogado. Il
Pactum Lothari, infatti, ci informa che i
venetici, soggetti al doge Pietro Tradonico,
hanno interessi di traffico fluviale e marittimo,
«con un territorio ancora sostanzialmente
confinato nelle lagune e limitato ad
uno stretto bordo di terraferma» [Crivelli
200]; esso regola i rapporti inter veneticos et
eorum vicinos ed ha una durata quinquennale.
Tra i vicini sono elencati, oltre
all’Istria e al Friuli, le città di Treviso,
Vicenza, Monselice, Comacchio e
Ravenna, quindi Cesena, Rimini, Pesaro,
Fano, Senigallia, Ancona, Umana, Fermo.
Le isole maggiori abitate dai venetici risultano
adesso non più 12 come nel 452, ma
18: Rialto, Olivolo/Castello, Murano,
Malamocco, Albiola, Chioggia, Brondolo,
Fossone, Loreo, Torcello, Ammiana, Burano,
Eraclea/Cittanova [andata distrutta
l’isola è ricostruita nel 9° sec. in proporzioni
minori dai Partecipazio, che sono di
Eraclea, e si chiama appunto Cittanova],
Fine, Equilo/Jesolo, Caorle, Grado e
Cavarzere.
Questo documento, sarà riconfermato in
seguito anche dai successori del sacro romano
impero. Esso è di grande importanza
commerciale, ma soprattutto politica,
specialmente là dove sta a significare che
anche Costantinopoli riconosce implicitamente
l’autonomia di Venezia: «per la prima
volta, senza l’intervento del governo
orientale, su diretta richiesta del doge Pietro,
l’imperatore Lotario, col diploma del 23
febbraio 840 e con la conferma del 1° settembre
841, rinnovava i patti che regolavano
i rapporti fra il ducato veneto e il regnum.
Mentre ancora nel testamento di
Giustiniano Partecipazio dell’829 il doge
veniva definito ‘Venetiarum provinciae dux’,
nel diploma di Lotario è chiamato ‘dux
Veneticorum’. In tal modo la Venezia marittima
veniva elevata da provincia a ducato, il
che significa lasua capacità di autonoma
iniziativa politica anche nei rapporti internazionali»
[De Biasi La cronaca ... II 29].
Nel trattato con Lotario si trova anche un
riferimento alla «sicurezza degli epistolarii
(latori di lettere)» e quindi supponiamo
che ci siano già i corrieri postali, un riferimento
ai quali lo ritroveremo nel 960 in un
decreto del doge Pietro Candiano IV, che,
vietando di portare a Costantinopoli le lettere
provenienti dalla Lombardia e dalla
Germania, ammette implicitamente l’esistenza
di un servizio postale regolare internazionale
gestito dalla Repubblica.
.Il basileus Teofilo invia un messaggero
al doge il quale gli reca l’investitura della
dignità di spatario e nello stesso tempo gli
chiede di allearsi contro i saraceni nella
campagna che Costantinopoli ha intrapreso
nell’Adriatico meridionale. Parte una
flotta di 60 navi diretta a Taranto, occupata
dai saraceni, ma i venetici sono sconfitti e i
saraceni, approfittando della vittoria, si
spingono fino a Ossero e la devastano, puntano
poi su Ancona che subisce la stessa
sorte e risalgono l’Adriatico fino alle bocche
del Po. Qui si fermano a causa della difficoltà
del territorio lagunare, poi decidono
di spingersi all’interno del golfo del Quarnaro,
dove i venetici registrano grosse perdite,
ma vincono a Susak, presso Lussino.
Il Quarnaro o Quarnero, l’unico spazio acqueo
dell’Adriatico ad avere un nome proprio:
è un mare tra l’Istria, la costa fiumana
95
e le isole dell’estremo nord della Dalmazia
che sono Cherso, Lussino, Veglia e la parte
ovest di Arbe. La storia della regione inizia
con la civiltà dei castelleri, presenti anche
in Istria, in Friuli, nell’entroterra sloveno e
croato. Vi si stabilirono anche colonie greche
e verso il 1000 a.C. anche i liburni dai
quali presero il nome le liburne, cioè quelle
agili navi adottate dai romani che nel
tempo sottomisero la regione, dando inizio
alla storia latina, ben presto cristiana, di
tutta la costa adriatica orientale. Inseriti
nella civiltà di Roma, i liburni si mescolano
coi latini e vivono come cittadini romani.
Mentre nella penisola italica si rovesciano
le invasioni barbariche, la regione liburnica,
come l’Istria, ne rimane indenne. Dal
15° sec. gran parte di questo mare con
l’Istria e la Dalmazia sarà stabilmente di
Venezia, che da allora favorirà costantemente
l’immigrazione di slavi cristiani nei
suoi territori.
.Prima di rientrare a Venezia, il doge Pietro
Tradonico, che è di origine istriana, si allea
con i dalmati per costringere i narentani
a trattare la pace. I narentani sono un popolo
di razza schiavona, pirati slavi, che impediscono
e minacciano con le loro scorrerie i
traffici marittimi dei venetici ed hanno i loro
nidi alla foce del fiume Narenta [Neretva],
dove si trovano tutta una serie di isolette che
formano la Pagania, così detta perché gli
abitanti di queste isole (Brazza, Curzola, Làgosta,
Lesina, Lissa e Meleda) si sono rifiutate
a lungo di accettare il cristianesimo, religione
abbracciata dai vicini serbi. Essi rimarranno
pagani fino a quando il basileus
Basilio I detto il Macedone (867-86) non
riuscirà a riunificare la Dalmazia dentro
confini imperiali.
.Da quest’anno e fino al 1204, l’evolvere
«degli interessi bizantini nell’Alto Adriatico
[...] passa attraverso due fasi singolarmente
interessanti: I) periodo di coincidenza
o di convergenza fra gli interessi bizantini
e quelli veneti prima contro gli arabi e
gli slavi, poi contro i normanni e contro il
Barbarossa; II) periodo di divergenza, a
causa del prevalere degli interessi veneti a
Costantinopoli a danno degli stessi interessi
bizantini, divergenza che culmina con la
dichiarazione di indipendenza
degli stati italiani
(Congresso di Venezia,
1177), con la successiva
conquista di Costantinopoli
e la relativa spartizione
dell’impero orientale
[...] Fino al ‘tradimento’
di Manuele Comneno
(1171), ci sono scambi continui
fra Venezia e Costantinopoli
di ambascerie, di rapporti ad alto
livello, consacrati talvolta anche da matrimoni
tra dogi o figli di dogi e principesse
di sangue imperiale, attraverso i quali
Venezia, concedendo il proprio aiuto
all’impero [...] cerca di ottenere privilegi ed
esenzioni fiscali tali che le permettano di
insediarsi come dominatrice rispetto alle
altre repubbliche marinare rivali» [Pertusi
77-8].
.Si fonda la Chiesa di S. Demetrio [ai piedi
del futuro ponte di Rialto]. In seguito sarà
ricostruita, intitolata a S. Bartolomeo (in veneziano
Bortolomio) e rinnovata, poi ancora
ristrutturata (1723), mentre il campanile
sarà demolito e rifatto (1747-54) da Giovanni
Scalfarotto, genero di Andrea Tirali e zio
di Tommaso Temanza (1705-89).
.Acqua altissima che sommerge quasi
tutte le isole.
841
.Si consacra la Chiesa di S. Pietro di
Castello [v. 555].
842
.Si ricostruisce la Chiesa di S.M. Formosa
[sestiere di S. Marco], il primo edificio lagunare
dedicato alla Vergine. Fondata,
dice la leggenda, al tempo di san Magno
[v. 639] al quale era apparsa la Madonna
nelle sembianze di una splendida e formosa
matrona che gli ordinava di costruire
una chiesa dove avesse visto fermarsi
una bianca nuvola. Rifatta nell’anno 864,
restaurata nel 1075, distrutta dall’incendio
del 1106, ancora ricostruita sarà rifatta totalmente
da Mauro Codussi (1492-1504),
mantenendo la pianta primitiva a croce
greca, e successivamente ancora rinnova-
96
ta. La facciata verso il
canale sarà terminata nel
1542 grazie alla famiglia
Cappello, che vorrà ricordare
con un monumento
funebre l’ammiraglio Vincenzo
Cappello più volte
vincitore dei turchi e
morto nel 1541. Nel 1604
si erigerà la facciata verso
il campo, sempre a merito
della famiglia Cappello, e pochi anni
dopo (1611) si edificherà il campanile
barocco (alto 40 metri) su progetto del sacerdote
Francesco Zucconi. La cupola
crollata per un terremoto (1688) sarà subito
ricostruita (1689) a spese del ricco mercante
Torrino Tonini. Restaurata (internamente)
nel 1842 e poi nel 1916 perché danneggiata
da una bomba austriaca.
L’ultimo restauro è dell’inizio del 21° secolo.
Tra il campanile e la Chiesa di S.M.
Formosa si trova l’Oratorio di S.M. della Salute,
o della Beata Vergine, sorto nel 19° sec.
al posto di 2 scuole (la Scuola di devozione
della purificazione della beata Vegine e la
Scuola dei frutaroli).
.I saraceni conquistano Bari e vi costituiscono
un emirato che dura fino all’871,
preoccupando i venetici.
846
.I pirati narentani [v. 840] si spingono
fino a Caorle e la saccheggiano. Venezia è
costretta a stare all’erta: sulla sua flotta incombe
sempre il gravoso onere di fronteggiare
in Adriatico la pressione di narentani
e saraceni.
848
.«Sabà Saracino assedia Taranto. Teofilo
Imp. vi manda armata & chiede aiuto a
Veneti. Doge vi manda suo figliuolo con
molti legni. Il Saracino finta la fuga, & tiratesi
dietro l’armate christiane, rivolta la
fronte vicino a Cotrone [Crotone], e venuto
a fatto d’arme, rompe prima i Greci, et
poi i Veneti. Indi entrato nel Golfo Veneto
prende diversi legni, & saccheggia le riviere
dell’Istria & della Dalmazia, & mette a
ferro & fuoco Ancona co’l porto di Ravenna»
[Sansovino 9].
850
.Si fonda, grazie alla famiglia Giulia o
Andrearda l’oratorio dedicato a tutti i santi
e in seguito anche a san Giovanni Battista
[sestiere di S. Polo]. Qui svolge le sue funzioni
di sacerdote Vittore Partecipazio, figlio
del doge Orso (864-81), che diventerà
poi patriarca di Grado (878). Nel 983 l’oratorio
sarà affiancato da un altro edificio
sacro: la Chiesa di S. Silvestro. Rifabbricata e
ampliata nel 1157 e poi ancora ricostruita,
quindi consacrata dal papa Alessandro III
nel 1177, essa finirà per incorporare (1485)
l’adiacente oratorio. Nuovamente ristrutturata
e riconsacrata (25 agosto 1650), la
Chiesa di S. Silvestro verrà spogliata di tutto
durante la dominazione francese, poi ancora
ricostruita (1837-43) ad opera del senese
Lorenzo Santi con successivi rimaneggia-
97
menti di G.B. Meduna. La facciata sarà completata in stile neoclassico nel 1909 da Giuseppe Sicher.
Il campanile, alto 47 metri, è dotato (1881) di un orologio. Nell’ultimo importante restauro (1932-34)
si ridisegna il soffitto a cassettoni. Proprio in questa zona, più precisamente in un palazzo vicino, i
patriarchi di Grado, costretti dall’insalubrità e dallo spopolamento ad abbandonare Grado e ricoverarsi
a Venezia, trasferiranno qui la sede del patriarcato nel 12° secolo.
853
.Giovanni Diacono racconta che in quest’anno la laguna gela: «vi fu a Venezia un tale gelo
quale mai prima era stato visto» [De Biasi La cronaca ... II 32].
.Si consacra la Chiesa di S. Margherita (o Margarita), voluta da un certo Geniano Busignaco. Seguono
successivi interventi di ricostruzione e di rinnovamento architettonico (12°-15° sec.). Una
nuova ricostruzione si rende necessaria nel 17° sec. ad opera di G.B. Lambranzi. La rifabbrica sarà
completata nel 1647. Nel 1808 la parte superiore del campanile viene demolita perché pericolante.
Due anni dopo (1810) spogliata di ogni arredo diventa un semplice contenitore, dapprima utilizzato
come magazzino, poi (1882) come tempio Evangelico, quindi (1921) come cinematografo
(detto el Vecio perché più spesso frequentato da persone anziane), infine acquistato dall’Università
Ca’ Foscari (fine 20° sec.) e trasformato in Auditorium Santa Margherita (1994).
854
.Comacchio [v. 754] entra decisamente nel mirino di Venezia per la sua posizione dominante l’accesso
del fiume Po, per la sua vicinanza a Ravenna, per la concorrenza della sua flotta e per il sale:
i venetici la temono e quindi decidono di mettervi un presidio, ma poi essendo cacciati decidono di
prenderla [v. 866]. Situata presso Ferrara, Comacchio sorge in una posizione strategica vicino alle
foci del Po e possiede una flotta notevole che già nel 5° sec. ha contribuito a liberare Ravenna dai
visigoti di Alarico. Centro tra i più importanti dell’esarcato, quindi, Comacchio costruisce la sua fortuna
in seguito all’avvento dei longobardi, quando Liutprando, sottomessa Ravenna, concede ai comacchiesi
una
sensibile riduzione
dei diritti
portuali in
tutti i porti fluviali
della
Padania, favorendo
in tal
modo il loro
commercio con
Ferrara, Cremona,
Pavia e
Piacenza; mentre
i veneziani
sono costretti,
nonostante
qualche eccezione,
a limitare
la loro penetrazione
commerciale
all’Adige e ad
altri fiumi del
Veneto. La
città, donata
dall’imperatore alla Chiesa (754) viene più volte presa e distrutta dai venetici. In seguito
passa ancora sotto la Chiesa (971), poi si costituisce in libero comune, quindi è ripresa da
Ravenna (1254) e appartiene agli Estensi dal 1299 al 1598, quando passa col ducato di Ferrara
ancora alla Chiesa.
855
.Il papa Benedetto III (855-58) cerca rifugio a Venezia per sfuggire alla violenza dell’antipapa
Anastasio. Da questo evento nasce la leggenda del Corno ducale, cioè il berretto
indossato dal doge come simbolo della sua autorità: il papa in visita alla chiesa e al
Monastero di S. Zaccaria è colpito dalle virtù di quelle vergini, così che tornato a Roma
manda loro alcune importanti reliquie, i corpi di san Pancrazio martire e di santa Savina
vergine, per cui visitare annualmente la Chiesa di S. Zaccaria nel giorno di Pasqua diventerà
quasi un dovere morale per il doge, al quale la badessa, Agostina Morosini, in segno
di ringraziamento, fa dono di un nuovo corno ducale «trapuntato di fili d’oro zecchino e
contornato da ventiquattro perle orientali, in cima un grosso diamante, sul davanti un
rubino, nel mezzo una croce composta da pietre preziose e da ventitré smeraldi cinque
dei quali, quelli che formavano il traverso, di una lucentezza sfolgorante. Per la sua bellezza
e il suo inestimabile valore, questo corno viene chiamato zogia (gioiello) e si stabilisce
che dovesse essere usato solo in occasione dell’incoronazione del doge» [Zamburlin,
inedito].
.La Civitas Rivoalti diventa Civitas Venetiarum o Veneciarum. L’evento trova riscontro
nell’emissione delle nuove monete che adesso non portano più il nome dell’imperatore,
ma la scritta CRISTE SALVA VENECIAS.
856
.23 marzo: il nuovo imperatore Lodovico II (855-75) conferma il Pactum Lotharii.
863
.L’imperatore Lodovico II viene in laguna con la consorte Engilberga per visitare la
città e tenere a battesimo la figlia del co-reggente Giovanni. Gli ospiti si fermano per tre
giorni nel Monastero di S. Michele e dopo la loro partenza Giovanni improvvisamente
muore. Scoppiano disordini e il vecchio doge non riesce a tenere la situazione sotto controllo
per cui incapace d’imporre la sua autorità subisce una congiura che porrà fine alla
sua esistenza [v. 864].
864
.Si ordisce una congiura contro il doge Pietro Tradonico, che dopo la morte del figlio e
co-reggente Giovanni viene assassinato a colpi di pugnale (13 settembre), mentre esce dalla
Chiesa di S. Zaccaria, nel cui atrio sarà sepolto. Il delitto, però, «non rimase a lungo impunito.
Furono infatti nominati tre giudici, nelle persone del vescovo di Equilo, Pietro, dell’arcidiacono
di Grado, Giovanni, e Domenico Massone. Dei congiurati, cinque furono
giustiziati: Giovanni Gradenigo con due figli, Stefano de Sabulo, e Giovanni Labresella;
quattro furono condannati all’esilio a Costantinopoli: Pietro Candiano, Pietro Cletensio,
Pietro Flabanico e Domenico Falier; gli altri complici furono esiliati nelle terre dell’impero
franco senza posibilità di ritorno a Venezia. Il solo che fu risparmiato, Orso Grugnario
[...] sarebbe morto posseduto dal demonio» [De Biasi La cronaca ... II 37-8].
.Si elegge il 14° doge, Orso Partecipazio I (ottobre 864-81), e con lui finisce l’elezione
dei tribuni, ma figurano invece giudici e consiglieri. Il nuovo doge, «uomo di grande
sapienza e di profonda pietà, e amante della pace», s’impegna sul campo delle riforme
religiose, oltre che civili e amministrative. Egli, poi, è costretto a combattere, come il suo
predecessore Pietro Tradonico [v. 836], contro i saraceni e i narentani, che continuano ad
98
99
infestare l’Adriatico. Ecco quindi che i
marinai imbarcati sulle navi mercantili
sono costretti a trasformarsi in combattenti
e le stesse navi mercantili sono armate e
funzionano anche come navi da guerra
proprio per contrattaccare con successo i
legni corsari. La fama della flotta venetica
si estende subito sull’altra costa dell’Adriatico
e in breve ai venetici verrà
richiesto di portare aiuto ... esportare una
merce molto pregiata, la libertà, ed essere
ripagati in obbedienza e privilegi ...
Al nuovo doge si devono anche alcune importanti
operazioni di bonifica e quindi incremento
della popolazione nelle zone di
Rialto, Dorsoduro, Castello e nell’isola di
Poveglia. Orso pubblicherà un divieto contro
il traffico di schiavi [già vietato dal papa
nel 784], ma la pratica sarà dura a morire [v.
878]. A Venezia gli schiavi si vendono al
pubblico incanto nell’isola di S. Giorgio e a
Rialto. Si vendono fanciulli e fanciulle, maschi
e femmine, giovani e vecchi: «La Chiesa,
nonostante tutte le Condanne minacciate,
lasciava correre» [Molmenti I 93]. Gli
schiavi sono utili nell’economia cittadina;
infatti sostituiscono i servi, permettendo così
di «diminuire il carico e la spesa di locazione
di domestici liberi» [Molmenti I 92], è
sono trattati bene dai proprietari, perché ciascuno
di essi «rappresenta un capitale che,
per essere utile e fruttifero, doveva anzitutto
esser garantito dal ben conservare la persona
di cui era investito» [Molmenti I 92].
866
.Comacchio, ancora fiera concorrente
del commercio costiero e fluviale dei venetici,
pericolosa rivale [v. 754], viene attaccata,
saccheggiata e distrutta, perché il presidio
militare lagunare insediato nell’anno
854 è stato scacciato. I venetici portano via
la flotta e così il controllo del Po, che conduce
nel cuore dell’Italia settentrionale, fino
a Pavia, è ormai completamente sotto il
controllo di Venezia, che può quindi commerciare
con tranquillità i prodotti raffinati
e di lusso dell’Oriente, oltre a sale, pesce
e «merci per la comune gente» [Crivelli
254], e riportare in laguna tutto ciò che non
semina e non raccoglie, grano soprattutto.
Lo scontro con Comacchio non è per niente
marginale. Esso rappresenta una tappa
fondamentale. Questa vittoria fa imboccare
a Venezia la strada verso il trionfo. Una
sconfitta avrebbe potuto far girare la ruota
della storia in un altro senso... Tuttavia, Comacchio,
ancorché decimata, risorgerà e
persisterà imperterrita nella sua concorrenza
[v. 932].
868
.«Guerra terza co’ Saracini, percioche
havendo essi tolta l’Isola di Candia all’Imperator
Greco (la qual poi si ricuperò indi à
molti anni) fattasi da Veneti armata di 30 in
40 galee, et accompagnata coi Duchi della
Dalmazia, della Puglia, et della Calabria,
Orso Generale di tutta la lega, venuto a
giornata co Saracini presso a Taranto gli
rompe, et vince. Indi voltatosi contro à Narentani
perpetui nemici della Rep. gli riduce
à quelle condizioni di pace che egli
vuole» [Sansovino 10]. Giovanni Diacono
colloca questo evento nell’anno 867.
870
.Marzo: i pirati narentani [v. 840] catturano
dei religiosi di ritorno dal quarto Concilio
di Costantinopoli, pretendendo dalla Repubblica
un riscatto per la loro liberazione.
.Si fonda la Chiesa di S. Basilio, in veneziano
S. Basegio [sestiere di Dorsoduro],
dalla famiglia Basegio proveniente da Fano.
La chiesa, distrutta da un incendio nel 1106,
è subito ricostruita e poi
danneggiata da terremoto
del 1348 e ancora restaurata
e rinnovata nel
1370. Sarà soppressa il 18
settembre 1810, utilizzata
come deposito di legname
e quindi demolita (1824). Il
corpo del beato Pietro
Acotanto, morto nel 1187,
sarà trasportato nella
Chiesa di S. Sebastiano e nel
1821 traslato nella Chiesa di S. Trovaso.
872
.I saraceni risalgono ancora l’Adriatico
e devastano alcune città della Dalmazia
fino a Brazza. Il doge allora «spedì una
piccola nave con quattrodici uomini, per
conoscere le forze e le intenzioni del nemico.
Mentre questa imbarcazione si dirigeva
da Grado verso l’Istria, fu assalita da
alcuni pirati slavi, nascosti nel porto di
Salvore [all’imboccatura del porto di
Trieste]. Quindi dopo aspra battaglia, la
nave fu catturata e l’equipaggio ucciso»
[De Biasi La cronaca ... II 41].
875
.Luglio: i saraceni si spingono fino a
Grado, una delle più formidabili basi del
100
ducato, dove però vengono respinti sia per
la valorosa resistenza degli abitanti, sia per
l’intervento della flotta comandata da Giovanni,
figlio del doge Orso Partecipazio,
che come premio riceverà la co-reggenza.
Nella loro ritirata, però, i saraceni saccheggiano
alcuni porti dell’Istria e allora, considerato
che in base al Pactum Lothari Venezia
ne deve difendere le coste, lo stesso doge
parte con 30 navi, si scontra con i pirati e li
batte, poi libera i prigionieri per dare un
segno di benevolenza, e restituisce alle
chiese gli oggetti rubati.
876
.Il doge nomina il vescovo di Torcello,
Domenico, ma il patriarca di Grado, Pietro
Marturio, si rifiuta di consacrarlo e fa entrare
nella disputa anche il papa Giovanni
VIII (872-82). I due accusano il doge di
averli scavalcati, instaurando di fatto il diritto
di preminenza del governo sulle funzioni
temporali della Chiesa locale. La
questione si risolverà due anni dopo (878)
con l’elezione del nuovo patriarca di Grado,
Vittore Partecipazio, che riconosce Domenico.
Vinto questo braccio di ferro, il
doge vara una mini riforma ecclesiastica
con un «riordino delle diocesi della laguna,
istituendo sei vescovadi suffraganei,
prima base per la caratterizzazione della
Chiesa veneziana in senso schiettamente
nazionale» [Rendina 53]. Infatti, allo
scopo di svincolare il governo spirituale
dall’egemonia di Grado, il doge rinnova o
crea per la prima volta, sostiene Cessi,
essendo le antiche traslazioni mere leggende,
le diocesi di Caorle, Eraclea, Jesolo,
Torcello, Malamocco e naturalmente Olivolo.
.«Giovanni figliuolo del [...] Doge Orso,
fatto collega del Padre nel Principato dall’universale
per la sua bontà» [Sansovino 10].
878
.Il governo, giudicando «malvagio l’uso
di ridurre gli uomini in servitù» [Molmenti
I 84], decreta ancora l’illegalità del
commercio di schiavi [v. 864], commercio
peraltro già vietato dal papa Zaccaria [v.
784], e da ciò si arguisce quanto «tale traf-
101
fico non fosse massima nazionale, ma più
tosto arbitaria cupidigia di alcuni veneziani;
poiché se fosse stato massima, il governo
non l’avrebbe vietato con pubblico decreto»
[Crivelli 253].
881
.Il doge Orso Partecipazio I muore di
morte naturale e viene sepolto nel Monastero
di S. Zaccaria. Alcuni sostengono che
è sepolto nel complesso dei santi Felice e
Fortunato dell’isola La Cura.
Al Lido di Venezia gli sarà intitolata una
strada, via Orso Partecipazio. La dogaressa
rimasta vedova sposa un certo Gregorio
Andreadi dal quale avrà una figlia chiamata
Morosina e la cui storia d’amore
darà origine alla Leggenda del bocolo.
Morosina si innamora di un giovane trovatore,
Rodolfo, bello e gentile, che incontra
ad una festa di palazzo dove recita le
sue ballate. Il padre della ragazza, però,
non vuole saperne e allora Morosina suggerisce
al giovane di combattere contro i
Mori a fianco del re francese Carlo per
coprirsi di gloria e vincere l’orgoglio del
padre. Rodolfo parte, combatte con passione,
tutti lo temono e lo considerano un
eroe, ma un giorno viene ferito a morte
vicino a un rosaio. Prima di spirare raccoglie
un bocciolo di rosa (bocolo in veneziano)
e lo consegna al suo fedele compagno
raccomandandogli di portarlo a Morosina
perché si ricordasse del suo amore. Quando
la ragazza riceve il bocolo non dice
niente, si ritira nella sua stanza e l’indomani,
25 aprile, la trovano distesa sul
letto, senza vita. In ricordo di quel grande
amore, a Venezia, il 25 aprile di ciascun
anno, Festa di san Marco, ogni innamorato
regala un bocciolo di rosa rossa alla propria
amata.
Secondo un’altra leggenda, la tradizione
del bocolo sembra discendere dal roseto
nato accanto alla tomba dell’Evangelista e
poi donato ad un marinaio della Giudecca
di nome Basilio quale premio per il suo
importante aiuto nella trafugazione delle
spoglie di san Marco. Piantato nel giardino
della sua casa, il roseto alla morte di
Basilio diventa il confine della proprietà
suddivisa tra i due figli,
ma in seguito ad una rottura
dell’armonia tra i
due rami della famiglia,
la pianta smette di fiorire.
Un 25 aprile di molti anni
dopo nasce un amore a
prima vista tra una fanciulla
discendente da uno
dei due rami e un giovane
dell’altro ramo familiare.
I due si innamorarono
guardandosi attraverso il roseto che separa
i due orti e che adesso accompagna lo
sbocciare dell’amore tra parti nemiche
coprendosi di boccioli rossi. In ricordo di
questo amore capace di restituire la pace
tra le due famiglie, i veneziani offriranno
il bocolo alla propria amata e lo stesso
faranno i figli verso le loro mamme sempre
in segno d’amore.
.Giovanni Partecipazio II, figlio e coreggente
di Orso, già associato al Dogado,
diventa il 15° doge (881-87). Col consenso
del popolo, egli associa al Dogado, prima il
fratello Pietro, e alla morte di questi l’altro
fratello, Orso junior. Fra le opere compiute
dal doge si ricorda la Chiesa di S. Cornelio e
Cipriano a Malamocco.
.Il doge Giovanni Partecipazio organizza
una spedizione contro Marino, conte di Comacchio,
«mettendo a ferro e fuoco il territorio
circostante fino a Ravenna», per vendicare
il proprio fratello: il conte Marino,
saputo che il fratello del doge si stava dirigendo
a Roma per chiedere al papa di
governare in sua vece Comacchio, lo aveva
catturato e rispedito a Venezia ferito a
morte. Per l’attacco a Comacchio, il doge si
attira la scomunica del papa Adriano III (884-
85) il quale teme che a seguito dell’occupazione
dei venetici, l’imperatore possa revocare
il decreto di donazione fatto alla Santa
Sede [v. 754]. Anche il nuovo papa, Stefano
V (885-91) mantiene la scomunica, che sarà
perà revocata nell’anno 883, ma soltanto
dopo la restituzione dei territori conquistati
dai venetici.
883
.10 maggio: il nuovo imperatore Carlo il
Grosso (839-88) conferma al doge i benefici
feudali, ovvero la libera circolazione commerciale
e la piena esenzione dai dazi, inclusa
l’incolumità del doge, da considerarsi
un protetto dell’imperatore. Dopo la scomunica
un gran conforto ...
.Luglio: salutati come presagi di importanti
o gravi avvenimenti si verificano fenomeni
atmosferici eccezionali: «una stella
luminosa [...] attraversò il cielo da oriente
ad occidente con lo splendore di una fiaccola,
tale da illuminare tutto l’universo; un
insolito rumore nel cielo come di usci che
si aprissero e si chiudesseero, da far sembrare
che il cielo si fosse aperto e poi chiuso»
[De Biasi La cronaca ... II 59]..
885
.Acqua altissima che inonda la città, penetra
nelle chiese e nelle case.
886
.Un’alta marea eccezionale copre omnes
insulae.
887
.17 aprile: il vecchio doge Giovanni Partecipazio
II è ammalato e allora, con il consenso
del popolo,
abdica in favore del
fratello Orso. Questi,
però, non se la sente di
sostenere tutto il peso
del dogado e rinuncia.
Lo stesso giorno una
delegazione di venetici
si presenta a casa di
102
Pietro Candiano, fornito di qualità eccezionali
e di notevole coraggio, e lo elegge doge.
.Il 16° doge è dunque Pietro Candiano
(17 aprile 887-18 settembre 887), eletto non
dal popolo ma dalle famiglie più influenti
del nascente stato. Ha 45 anni. Vanta una
discendenza romana e si propone quale
mediatore fra le diverse fazioni politiche
che dividono le grandi famiglie veneziane.
Pochi mesi dopo l’elezione, il giovane e decisionista
doge conduce personalmente
una spedizione contro la Pagania, da dove
partono gli attacchi dei pirati narentani [v.
840], che infestano le acque dell’Adriatico.
Egli vuole risolvere una volta per tutte uno
dei problemi fondamentali della vita lagunare,
vale a dire la difesa contro i pericoli
che vengono dall’esterno, ma rimane ucciso
in combattimento (18 settembre). È il
primo doge a morire in battaglia. Il suo
corpo viene portato a Grado e lì sepolto
nell’atrio della Chiesa di S. Eufemia, mentre
Marin Sanudo scriverà che il doge è sepolto
a Novigrad, in Dalmazia, là dove incontrò
la morte. Dopo questa vittoria, i narentani
impongono un tributo, che sarà poi ‘cancellato’
da una storica spedizione [v. 1000].
.Invece di procedere alla nomina del
nuovo doge, l’assemblea richiama, per una
sorta di reggenza, il vecchio Giovanni Partecipazio
II, che aveva abdicato pochi mesi
prima. Con l’inizio del nuovo anno (888),
però, il doge, sempre per motivi di salute,
sarà ancora costretto ad abdicare e quindi
ritirarsi a vita privata, ma pur avendo fama
di nepotista non indicherà alcun successore,
avendo forse capito che non è più tempo di
regolare la successione ducale con un atto
di volontà propria, che forse è tempo di
lasciare di volta in volta la decisione al
popolo sovrano. Poco dopo muore, ma non
si sa dove viene sepolto.
.Si fonda a Malamocco il Monastero Benedettino
maschile di S. Cipriano a cui seguirà
l’erezione del Monastero Benedettino femminile
dei santi Leone e Basso.
888
.Si elegge il 17° doge, Pietro Tribuno (1°
maggio 888-aprile/maggio 911, nipote del
103
doge assassinato a S. Zaccaria [v. 864], e così,
dopo alterne vicende e questioni pseudo
ereditarie, l’elezione del doge ritorna in mano
al popolo sovrano. Battagliero ed energigo,
egli sarà ricordato per l’organizzazione
della difesa del territorio contro il pericolo
rappresentato dagli ungari e acclamato come
‘liberatore’. Il basileus lo premierà concedendogli
il titolo di protospatario.
894
.Esecuzione capitale di Lauro Vivarini per
aver ferito al capo Faustino Salmarin nella
Chiesa di S. Marco alla presenza del doge.
899
.Un incendio distrugge la Chiesa dell’Angelo
Raffaele [sestiere di Dorsoduro], costruita
forse nell’anno 416, o forse dopo l’invasione
di Attila [Cfr. Sansovino 87b], o forse
nell’anno 639 su indicazione di san Magno
[v. 639]. Rifondata sullo stesso luogo subirà
altri due incendi (1106 e 1149) e due ricostruzioni.
Infine totale ricostruzione a partire
dal 1618 ad opera di Francesco Contin,
ma la facciata rimane incompiuta. La chiesa
crolla nel 1735. È ricostruita com’era e
dov’era e consacrata il 15 maggio 1740. Dotata
di due campanili ha sulla facciata una
statua dell’Angelo Raffaele, opera di Sebastiano
Mariani da Lugano, nel corso della
sua storia avrà almeno tre consacrazioni
(1193, 1639, 1749). All’interno tra l’altro dipinti
di Francesco Guardi.
.Gli ungari invadono il Friuli e dilagano
minacciosi nella pianura Padana, ma vengono
bloccati e ricacciati fin sulle rive del
Brenta dall’esercito del neo re d’Italia Berengario
I (888-924). Si aprono delle trattative,
ma improvvisamente gli ungari reagiscono
e massacrano i nemici, aprendosi la
strada verso la laguna razziando e incendiando
i paesi che incontrano. In previsione
di questo grave pericolo, il doge Pietro
Tribuno ordina l’erezione di alcune fortificazioni
e la costruzione della muraglia intorno
a Piazza S. Marco per difendere il potere
politico insediato nel Castello Ducale
[v. 900].
.Si fa risalire a quest’anno
l’inizio della costruzione
del futuro Campanile
di S. Marco [v. 1902],
che si presenta ancora allo
stato di una torre non
molto alta a difesa del
Castello Ducale.
900
104
.Il secolo si apre con un tentativo d’invasione
da parte degli ungari, che saccheggiano
Altino, si portano poi all’estremità
sud del Dogado e con imbarcazioni fatte di
vimini e ricoperte di pelli risalgono la
laguna, uccidendo e depredando, puntano
su Malamocco, ma ad Albiola, una delle
isole della futura Pellestrina, vengono
intercettati e sbaragliati dalla flotta del
doge Pietro Tribuno nel giorno di san
Pietro: da questo evento nasce la leggenda
del nome di S. Pietro della/in Volta dato in
seguito ad Albiola, per ricordare appunto
la fuga degli ungari e la salvezza del
Dogado. Contro il pericolo rappresentato
dagli ungari, il doge, a difesa del centro
politico, aveva fatto appena costruire (899-
900) «una muraglia distesa dal Rio di
Castello [poi rio della Paglia] fino a S.
Maria Giubenico, e [...] baricare il Canal
grande con grossa Catena di ferro tesa dal
capo inferiore della muraglia stessa, fino
all’opposita riva di S. Gregorio» [Temanza
26]. La città dunque alza difese interne, ma
decide anche d’imporre la sua legge in
mare, in quello che si chiamerà il Golfo di
Venezia, facendolo pattugliare da apposite
imbarcazioni ed estendendo la sua protezione
sull’altra sponda adriatica, sulle
coste dell’Istria prima e della Dalmazia poi,
impegnando i beneficiati a versare un tributo
annuo (932): «è il primo riconoscimento,
se non ancora di una sovranità
veneziana, certo di un’alta protezione»
[Brunetti 14]. Il potere della città cresce,
grazie soprattutto ai rapporti di amicizia
con l’impero di Germania e con quello di
Oriente; infatti, la futura Venezia, che è
«già un emporio commerciale di importanza
europea, centro del commercio di transito
tra l’Europa occidentale ed il ricco
mondo bizantino», dove ha una posizione
commerciale di assoluto privilegio, «per
cui monopolizza quasi tutto il commercio
del Levante con l’Italia padana e
coll’Europa centrale» [De Vergottini 108],
porta in Oriente il grano e il vino che si pro-
105
cura nell’Italia meridionale, il ferro, il
legno, il sale e anche gli schiavi, mentre i
vascelli veneziani riportano dall’Oriente
sete, stoffe di porpora, tappeti, spezie e pietre
preziose [Cfr. Diehl 27]. Attraverso il Po,
arteria vitale contesa a Comacchio, la città
delle lagune trasporta le merci fino a Pavia,
fino a Milano e da lì le inoltra in Francia e
in Germania, innescando un commercio
continentale che le assicurerà nel tempo il
traffico commerciale con tutta l’Italia e con
tutto l’Occidente. Il tentativo d’inseguire
schemi dinastici e feudali, innescato dalla
lunga dinastia dei Partecipazio (811-87),
viene proseguito dai Candiano (932-76),
ma è infine avversato da larghi strati della
popolazione, sobillata dalle famiglie che
non gradiscono la politica estera di apparentamento
al sacro romano impero dell’ultimo
doge di quella dinastia, Pietro
Candiano IV, ritenuto portatore di germi di
un allontamento dall’Oriente con il quale i
venetici fanno ricchi affari. Finisce dunque
la dinastia dei Candiano con il massacro
del doge (976) e salgono al potere gli
Orseolo, che hanno avuto un ruolo determinante
nell’indirizzare la furia popolare
contro Candiano IV. Così, dopo i tentativi
dei franchi, anche i sovrani della dinastia
sassone devono rinunciare all’idea di
dominare la Civitas Rivoalti e sono costretti
a riconoscerne l’identità e l’indipendenza:
nel 983 l’imperatore Ottone II firma la convenzione
con la quale riconosce alla
Repubblica gli antichi vantaggi commerciali.
Pochi anni dopo, l’imperatore
d’Oriente, per ricompensare i venetici
degli aiuti prestati dalla loro flotta in difesa
dei possessi bizantini nell’Italia meridionale
contro i saraceni, concede una bolla
d’oro (992), con la quale riconosce e garantisce
sicurezza e libertà di sviluppo mercantile
nell’area bizantina e nell’ambito
degli stati saraceni, oltre a grandi privilegi,
ovvero facilitazioni commerciali. Il doge
che traghetta il Dogado nel nuovo secolo è
uno dei più grandi della Repubblica, Pietro
Orseolo II (991-1008): capace di governare
in modo semplice, giusto con i sudditi,
gran diplomatico ed eccellente mediatore,
egli riesce a tenere un perfetto equilibrio
interno ed esterno con i due imperatori e
con il papato ...
900
.Gli ungheresi (nomadi chiamati anche
unni con riferimento ai barbari provenienti
dalle steppe o ungari/ungheri con riferimento
agli abitanti del medioevo), entrano nel
Veneto attraverso le Alpi Giulie, agevolati
come tutti gli altri barbari dalle strade romane.
Dopo aver sconfitto l’esercito del re d’Italia
Berengario I (899) e «portato devastazioni
e stragi in tutta la pianura padana, si
volsero al litorale lagunare veneto, nel tentativo
di occupare le terre del ducato. Assalite
e date alle fiamme Cittanova, Equilo, Fine,
Chioggia e Cavarzere, tentarono di penetrar
attraverso il porto di Albiola per giungere
nel cuore della città, a Rialto» [De Biasi La
cronaca ... II 64-5], risalendo la laguna con
imbarcazioni fatte di vimini e ricoperte di
pelli, uccidendo e depredando, ma ad Albiola,
una delle isole della futura Pellestrina,
vengono intercettati e sbaragliati dalla flotta
del doge Pietro Tribuno (29 giugno, festa di
san Pietro): da questo evento che Sansovino
colloca nel 903 e altri nel 906, nasce la leggenda
del nome di S. Pietro della/in Volta
dato in seguito ad Albiola, per ricordare appunto
la fuga degli ungari. Grazie a questa
vittoria il doge riceve da Costantinopoli il
titolo di protospatario.
106
.Per difendere il centro del governo da
pericoli di invasioni e soprattutto premunirsi
contro le invasioni degli ungari, che
scorrazzano nel NordEst e insidiano il Dogado,
il doge ha fatto costruire in tutta
fretta (899-900) «una muraglia distesa dal
Rio di Castello fino a S. Maria Giubenico,
e [...] baricare il Canal grande con grossa
Catena di ferro tesa dal capo inferiore
della muraglia stessa, fino all’opposita
riva di S. Gregorio» [Temanza 26], che
viene tesa la sera, da una parte all’altra del
Canal Grande, per sbarrare la via ad ospiti
indesiderati e far dormire più tranquillo
il doge. Si deve qui osservare che molti,
preso alla lettera quel «Rio di Castello»,
tramanderanno l’esistenza di una muraglia
con merli da S. Pietro di Castello a
S.M. Zobenigo [v. 700]. L’affermazione è
molto probabilmente falsa, perché la
muraglia cinge soltanto la parte politica
della futura città di Rialto delimitata dal
Rio di Castello, inteso come Rio della Paglia
(dove si erigerà il Ponte dei Sospiri), che
delimita e circonda appunto il Castello del
doge. Per avere una riprova ulteriore di
questa affermazione basta dare un’occhiata
alla famosa e precisa pianta di Paolino
(1346) copiata da Temanza (1781): è soltanto
la cittadella politica ad essere recintata.
.Domenico Tribuno, figlio del doge Pietro,
viene nominato patriarca di Grado (900-
908). Gli altri patriarchi di questo secolo sono
Lorenzo Mastalicio (908-21, Marino Contarini
(921-55), Buono Blancanico (955-63),
Vitale Barbolano (963-67), e Vitale Candiano
(967-1018), figlio del 21° doge Pietro.
.Si fonda la Chiesa di S. Filippo e Giacomo
[sestiere di Castello] con annesso convento
Benedettino maschile. Nel 1472 il complesso
è posto sotto la giurisdizione
del primicerio
di S. Marco. Nel tempo, la
chiesa sarà ristrutturata e
rinnovata, poi restaurata
(1683) e infine soppressa
(12 maggio 1806). Il complesso
sarà quindi secolarizzato
.Si fonda il Monastero Benedettino maschile
di Sant’Apollonia, a fianco del Castello
Ducale sull’altra parte del Rio della
Paglia, l’unico esempio di chiostro romanico
che rimarrà a Venezia. Il monastero
dipende da quello dei SS. Felice e Fortunato
di Ammiana e dal 1472, invece, dal primicerio,
ovvero dal vescovo di S. Marco che
nel 1473 vi trasferisce la sua residenza.
Nel 1821, in piena dominazione austriaca,
il monastero diventa la sede dell’Imperial
Regio Tribunale Criminale. Con l’annessione
al regno d’Italia (1866), il complesso,
ridotto in disastrose condizioni, diventa
sede di vari uffici statali. Nel 1964, grazie
all’interessamento del patriarca Roncalli,
futuro papa Giovanni XXIII, la Procuratoria
di S. Marco lo riscatta e lo restaura su
progetto di Ferdinando Forlati e Marino
Vallot. Intorno alle pareti del chiostro
viene sistemato (1969) il Lapidario Marciano,
raccolta di frammenti decorativi romani
e bizantini, in gran parte già ornamento
dell’antica Basilica di S. Marco non
riutilizzati nella ricostruzione fatta sotto il
doge Domenico Contarini [v. 1063]. Con il
patriarca Luciani, futuro papa Giovanni
Paolo I, si costituisce il Museo Diocesano
(1976). In seguito il complesso ospiterà
anche l’Archivio Storico Patriarcale.
911
.Muore di morte naturale il doge Pietro
Tribuno e viene sepolto nel Monastero di S.
Zaccaria. Per alcuni mesi la sede dogale è
retta provvisoriamente da Domenico Tribuno,
che non figura nell’elenco dei dogi.
912
.Gennaio: «Dopo otto mesi di ‘sede vacante’
o di reggenza da parte di Domenico
Tribuno, la cui fine resta in ogni caso avvolta
nel buio» [Rendina 62], si elegge il 18°
doge, Orso Partecipazio II (912-32), che
appartiene al casato dei Badoer (da Baduario,
ovvero patrizio bizantino, figlio di Costantinopoli),
una delle famiglie apostoliche
[v. 697]. Non ha quindi legami di parentela
con i precedenti dogi dello stesso cognome,
né con l’omonimo Orso Partecipazio (864-
107
81) né con i due Giovanni Partecipazio
(829-37 e 881-87). Egli governerà per vent’anni
in modo pacifico, ottenendo riconoscimenti
da Costantinopoli e rinnovando
con i nuovi re italici (Rodolfo di Borgogna
nel 925 e Ugo di Provenza nel 927) i privilegi
goduti dai venetici tra cui l’importantissima
e definitiva concessione di battere
moneta.
916
.Nella zona di S. Marco alcune famiglie,
tra cui i Falier fondano [altri dicono 1005] la
Chiesa di S. Benedetto (vulgo S. Beneto), che
nel corso dei secoli passerà più volte di mano:
i Falier la donano (1013) ai Benedettini
del Monastero di Brondolo, da questi passa
ai monaci Cistercensi e quindi ai frati dell’ordine
di sant’Agostino. Dichiarata indipendente
da papa Eugenio IV ed eretta in
parrocchia (22 marzo 1435) viene restaurata
a seguito dei danneggiamenti provocati dal
crollo per vecchiezza del campanile la sera
del 22 novembre 1540. Nel 1619, ormai fatiscente,
la chiesa è demolita e ricostruita con
un nuovo campanile. Nella prima parte del
20° sec. è restaurata, mentre nel 21° risulta
chiusa al culto.
917
.«Chiesa di San Vito fabricata dalla famiglia
Magna, et quella di san Tomaso dall’Emiliana,
detta Miana» [Sansovino 11].
Questa chiesa, dedicata ai santi Vito e Modesto,
in veneziano detta Chiesa di S. Vio,
sorge in quello che sarà il sestiere di Dorsoduro,
e sarà ricostruita a spese della Repubblica
(1310-15) in segno di ringraziamento
per la scoperta della congiura Tiepolo-Querini,
avvenuta nel giorno di san
Vito (15 giugno 1310): nella ricostruzione
saranno usate le pietre del palazzo dei Tiepolo,
abbattuto per decreto, mentre il portone
d’ingresso del palazzo diventerà il
portale della chiesa. Soppressa nel 1806 e
infine demolita (1813), al suo posto sorgerà
(1865) una cappella votiva su progetto di
Giovanni Pividor.
.Si fonda il Monastero Benedettino femminile
dei SS. Sergio e Bacco nell’isola di Olivolo/Castello
[v. 555].
920
.«Chiesa di Santo
Angelo, prima detta San
Moro, & poi San Gabriello,
edificata da Lupanici &
Morosini» [Sansovino 11].
Il primo documento storico
è del 1069, in occasione del
restauro dell’edificio. La
chiesa, da non confondere con quella omonima
di S. Angelo alla Giudecca [v. 1555],
sorge nella zona di S. Marco. S’incendierà
più volte e verrà ricostruita nel 1431 e nel
1631, poi restaurata (1685). Immortalata da
Canaletto e riproposta in un disegno di G.
Pividor (1808-72), verrà soppressa (24 ottobre
1810) e infine demolita (1837), ‘liberando’
il Campo Sant’Angelo. Una lapide
nel selciato ne ricorda il sito. Il campanile
avrà una storia travagliata: caduto nel terremoto
del 1348 come altri della città, viene
ricostruito ed essendo alquanto storto raddrizzato
(1455) da un celebre ingegnere e
architetto (il bolognese Bartolomeo Fioravanti,
detto Aristotele). Inaugurato sta su
per una notte soltanto e il giorno dopo
cade, rovinando sulla chiesa e sul convento
adiacente, dove rimangono uccisi due religiosi.
Rialzato nel 1456 per opera di Marco
de Furi, viene colpito da un fulmine il 3
luglio 1437 e quindi restaurato.
929
.«Chiesa di San Servolo rifabricata da
Albani» [Sansovino 11].
932
.Il doge Orso Partecipazio II rinuncia al
dogado e si ritira nel Monastero dei santi Felice
e Fortunato fondato nell’isola poi scomparsa
di Ammiana dai
monaci che durante l’invasione
degli ungari erano
fuggiti da S. Stefano di
Altino. Qui vive gli ultimi
venti anni della sua vita e
poi sarà sepolto nella chiesa
monastica. Verrà di-
108
chiarato beato.
.Si elegge il 19° doge, Pietro Candiano II
(932-39), che morirà di morte naturale. Egli
s’impegna a consolidare il predominio della
Repubblica, dapprima lottando contro
Comacchio, che continua a disturbare il
commercio fluviale dei venetici, poi contro
il marchese d’Istria, Vintero o Wintero, che
«occupatore delle giurisdizioni di Grado &
predatore delle navi Venete nella sua Provincia,
fatto humile, è ricevuto in gratia
della Repubblica col mezzo del Patriarca
Marino» [Sansovino 11].
.A Comacchio alcuni venetici sono proditoriamente
aggrediti e fatti prigionieri
[Cfr. De Biasi La cronaca ... II 70, ma il Sansovino
colloca lo stesso episodio nell’anno
951] per via del predominio nella produzione
e nel commercio del sale [v. 866]:
«Guerra di Comacchio per l’insulto fatto da
quegli huomini à mercanti Vinitiani, onde
non valendo ne parole, ne ammonizioni per
la restituzione delle robe tolte da loro, fattasi
armata à Venetia, Pietro figliuolo del
Doge, Generale assalito Comacchio, & presolo,
lo mette a ferro et a fuoco» [Sansovino
12]. La città viene dunque occupata e incendiata
e deve riconoscere l’autorità della
Repubblica. In pratica, il problema di Comacchio
viene risolto facendo devastare il
territorio, deportando i sobillatori e infine
mettendo sotto completo controllo la zona
della foce del Po per potere così nuovamente
navigare il fiume con tranquillità. Comacchio
risorgerà molto lentamente, prima come
libero comune, poi sotto Ravenna (1254)
e gli Estensi (1299), ma in seguito sarà assalita
e incendiata dai genovesi (1378) all’inizio
della guerra di Chioggia e subito dopo ancora
dai venetici (1383), finché non verrà
incorporata (1598) negli stati della Chiesa.
.Patti con Capodistria. La piccola città di
CAPODISTRIA, situata sopra un roccioso
isolotto (poi unito alla terraferma), già
colonia romana e rifugio di cittadini
romani non è lontana da Trieste (da terg
mercato ed este città, ovvero Tergeste),
dove, guidati da Giasone, approdarono
gli Argonauti in cerca del mitico vello d’oro,
e qui, da Troia in guerra, sbarcarono Antenore
e Diomede. Nel 569 a causa dell’invasione
dei longobardi, Capodistria diventa
repubblica indipendente. Il 12 marzo
933 è presa d’assalto dal doge, che organizza
un blocco marittimo e ‘convince’
il marchese ad accettare la protezione di
Venezia, che vuol dire soprattutto utilizzo
gratuito del porto, base amica. Il marchese
s’impegna a fornire al doge, a titolo
simbolico, il tributo annuo di 100 anfore
di vino in cambio della protezione della
Repubblica e dell’autorizzazione a smerciare
liberamente in laguna i prodotti
locali istriani. Questo episodio, conosciuto
come Patti con Capodistria, inaugura
una serie simile di patti stipulati e/o imposti
a cittadine costiere istriane e dalmate
che porterà Venezia a tessere una rete
di approdi, ovvero possedimenti insulari
rappresentati da stazioni di sosta o porti
di rifugio, assolutamente indispensabili
per rifornirsi di viveri, d’acqua e per dare
riposo all’equipaggio. Sulla base di questa
catena di approdi, la Repubblica
costruirà il suo futuro Stato da mar, il più
longevo di tutti gli imperi d’oltremare
europei, perché tra alti e bassi durerà fino
al 1797. Capodistria subisce in seguito
vicende diverse: appartiene al patriarca di
Aquileia dal 1232, mentre nel 1278 si unisce
definitivamente a Venezia, che la proclama
Caput Histriae, ovvero capoluogo
dell’Istria. Con la dominazione francese
viene incorporata da Napoleone nel regno
dell’Illiria. Nel 1815 passa all’Austria,
perdendo il titolo di capoluogo assunto
da Parenzo. Nel 1866 il mancato arrivo
delle milizie italiane tanto sperato porta
allo sviluppo di un forte sentimento irredentista
del quale personaggio rappresentativo
è Nazario Sauro [v. 1916]. Nel
novembre 1918, finita la guerra, le truppe
italiane entrate in città la trovano festosamente
imbandierata da tricolori, ma devono
passare ancora due anni per vederla
ricongiunta all’Italia. Con la fine della seconda
guerra mondiale Capodistria è
compresa (1945) nella Zona B del
Territorio Libero di Trieste (TLT) e quindi
amministrata dalle forze jugoslave. La
popolazione italiana, eccetto una piccola
minoranza, prende la via dell’esodo, so-
109
prattutto dopo il Memorandum di Londra
del 1954, quando appare chiaro che la
città non ritornerà più alla sovranità italiana
[v. 1975].
.Il pattugliamento e il controllo dell’alto
Adriatico, che in progresso di tempo si
chiamerà Golfo di Venezia, è una vera e propria
attività di polizia del mare. La Repubblica
nominerà (tra il 1250 e il 1260) un capitano
del Golfo, titolo conferito a un patrizio
al comando di una squadra navale
permanente. Così facendo, si renderà meno
pericolosa la navigazione, prevenendo
e reprimendo il contrabbando marittimo.
Per combattere il contrabbando lagunare,
invece, ci saranno delle apposite barche e
strategici posti di controllo. Il pattugliamento
e il controllo dell’alto Adriatico saranno
estesi anche al medio e poi al basso
Adriatico, insediando pian piano, lungo la
costa istriana, dalmata e oltre, basi logistiche
o di scalo, scegliendo i porti migliori
per un più efficace traffico mercantile con
il Levante. Anche le città della costa adriatica
da Cervia e Ravenna fino alle Puglie
diventeranno per un lungo periodo tributarie
di Venezia e luoghi di approdo e
commercio. Intanto, è nell’alto Adriatico,
che la Repubblica ha tutto l’interesse a tenere
sotto controllo le città costiere dell’Istria
le quali hanno una importanza primaria
per l’economia: «la zona dell’Istria
costiera e subcostiera [...] è ricca di saline,
di vigneti, di oliveti, d’arativi, di boschi di
quercia [fondamentali] per Venezia, il cui
territorio, non molto esteso (lagunare e
costiero) è piuttosto scarso di prodotti alimentari»
[De Vergottini 110]. D’altro canto,
anche all’Istria preme tenere rapporti
amichevoli e persino di vassallaggio nei
confronti di Venezia, che con la sua flotta
le garantisce una certa sicurezza e difende
la libertà dei suoi commerci costieri. In
seguito, per esercitare il dominio sull’Adriatico,
la Repubblica si avvarrà, non soltanto
del «sicuro possesso delle posizioni
strategiche della costra istriana e dalmata»,
ma anche del possesso «degli scali
della Morea e delle isole del Levante [...]
principale fondamento di tutto l’ordinamento
coloniale di Venezia» nonché della
«preponderanza esercitata
sulle città della terraferma»
grazie al dominio
delle «vie fluviali d’accesso
al mare e le comunicazioni
con l’Oriente» [Molmenti
I 219]. Venezia
aggiungerà cosi il controllo
dell’Adriatico al monopolio
delle vie fluviali del
Po, dell’Adige e di tutti gli
altri fiumi sfocianti nel NordEst. Il Mediterraneo
vedrà solcare navi veneziane che
trafficano con la Sicilia e Malta, costeggiano
l’Africa, si spingono fino ai
porti della Spagna e della Francia, mentre
per commerciare con i ricchi mercati di
Fiandra e d’Inghilterra preferiranno accordi
con i paesi per la penetrazione via terra,
ma poi difficoltà di transito consiglieranno
di varcare lo stretto di Gibilterra e
giungere ai mercati del nord anche attraverso
l’Atlantico. Tutto questo sarà naturalmente
dovuto al lento, sottile lavoro di
penetrazione e di trattati con le varie città
sulle quali Venezia fa prima sentire la sua
egemonia, tutto il suo potere per poi conquistarle
alla propria causa: l’obiettivo
massimo della Repubblica sarà invariabilmente
quello di arrivare in un porto, ancorare,
commerciare in sicurezza, avere possibilmente
uno scalo organizzato come
110
una piccola isola veneziana,
con magazzini, servizi
e una chiesa, il tutto ordinato
da un console veneziano,
rappresentante
del doge, e senza pagare il
becco d’un quattrino ...
Questo lo spirito che spingerà
la Repubblica a creare
una rete di traffici, che si
stenderanno dall’Oriente
fin dentro al cuore dell’alta Italia, fino in
Francia e in Germania e qui lasciati i prodotti
orientali caricare quelli occidentali e
nordici e portarli in Oriente fino a Costantinopoli
...
939
.Fondazione della Chiesa di S. Maria
della Misericordia [sestiere di Cannaregio]
retta dapprima da eremiti e poi da frati,
probabilmente Agostiniani, che la ricostruiscono
e la rinnovano e vi erigono
accanto un convento. La chiesa finirà così
per perdere la sua originaria struttura bizantina
e assumerà un aspetto gotico. In
seguito, tra il 1651 e il 1659 verrà eretta la
facciata in stile rinascimentale in pietra
d’Istria con sculture del bolognese Clemente
Moli, grazie al lascito del senatore
ed erudito Gaspare Moro (morto nel
1650). La Chiesa di S. Maria della Misericordia,
conosciuta inizialmente come Chiesa
di S.M. di Valverde perché eretta sopra un
terreno erboso chiamato appunto Val Verde,
sfuggirà alle soppressioni napoleoniche,
ma intorno al 1828 subirà pesanti manomissioni
che ne altereranno la struttura
gotica interna. Spogliata di tutto, la chiesa
verrà chiusa nel 1868 e utilizzata come
lazzaretto nel 1890. Ritornata ad essere
luogo di preghiera, sarà ancora chiusa al
culto dal 1969. All’inizio del 21° sec. risulta
splendidamente restaurata. A fianco
della chiesa c’è la Scuola vecchia della Misericordia,
che si estende sulla fondamenta
omonima. Eretta nel 1310 e in seguito più
volte ampliata e rinnovata, la scuola sarà
infine adibita a laboratorio di restauro
della Soprintendenza per i beni artistici e
storici di Venezia. Oltre il rio sorge, per
soddisfare il crescente numero di adesioni
alla confraternita, la Scuola nuova della Misericordia,
costruita su progetto del Sansovino
tra il 1534 e il 1583, ma rimasta
incompiuta. Per molti anni sarà sede dell’Archivio
Comunale e campo di gioco (al
primo piano) della gloriosa società di pallacanestro
Reyer [v. 1996].
.Muore il doge Pietro Candiano II, che
ha legato il suo nome alla dedizione di Capodistria
e alla presa di Comacchio. La
dedizione è un patto solenne stipulato tra la
Repubblica e i sudditi, i quali si vedono riconoscere
le proprie richieste e accettano
la spartizione dei poteri fra le istituzioni
dei venetici e quelle locali.
.Si elegge il 20° doge, Pietro Partecipazio,
che si fa chiamare Pietro Badoer (939-
942) a conferma che la famiglia Badoer discende
dai Partecipazio che hanno avuto
come doge Orso [v. 912]. Pietro Badoer rimane
in carica soltanto tre anni. Viene sepolto
vicino al padre nella Chiesa di S.
Felice di Ammiana [v. 932].
.Si fonda il primo ospedale. Sono ricoveri
destinati a malati, poveri e pellegrini. Nel
tempo ne saranno istituiti ben 115. Quattro
saranno i più grandi e i più importanti (Derelitti/Ospedaletto,
Incurabili, Mendicanti,
Pietà) che diventeranno anche dei Conservatori,
ovvero dei luoghi dove soltanto le
ragazze sono ammesse per imparare la teoria
musicale, cantare e suonare svariati strumenti.
Venezia sarà quindi il solo luogo in
111
Europa dove le donne possono suonare
ogni tipo di strumento, insegnare e anche
dirigere un’orchestra. E il modello di questi
ospedali ispirerà la nascita dei primi conservatori
di Parigi, Londra e Berlino. I piccoli
orfani ospiti degli Ospedali vengono invece
addestrati a vari lavori artigianali. Accanto
agli Ospedali ci saranno anche le Scuole per
garantire assistenza ai propri iscritti.
942
.L’Arengo, presieduto dal patriarca di
Grado, elegge il 21° doge. È Pietro Candiano
III (942-59), figlio del 19° doge, Pietro
Candiano II (932-39), che le aveva tentate
tutte pur di lasciargli il Dogado in eredità,
ma non vi era riuscito. Adesso il sogno del
defunto doge diventa realtà. Il primo atto
del nuovo doge è una spedizione punitiva
contro il patriarca di Aquileia che aveva
fatto una scorreria a Grado, ma l’episodio
che gli darà più lustro sarà la liberazione
delle fanciulle rapite dai pirati narentani
durante la Festa dei matrimoni [v. 944].
.«Magistrato sopra la moneta creato
dalla Repubblica» [Sansovino 11].
944
.Il doge impone il blocco navale al patriarca
di Aquileia Lupo che aveva compiuto
una scorreria nell’isola di Grado, quindi
nel territorio del Dogado. Il contrasto viene
composto per l’intervento dello stesso
patriarca di Grado e con l’impegno da
parte del patriarca di Aquileia a non offendere
più il Dogado.
.Ratto delle spose veneziane: 31 gennaio
943 more veneto [a Venezia l’anno si conclude
alla fine di febbraio; il successivo 1°
marzo si festeggia il primo giorno dell’anno
nuovo], quindi 31 gennaio 943 corrisponde
al 31 gennaio 944, ma la data è controversa
[alcuni dicono 932, altri 942, altri
ancora 946 e persino 948]. In questo giorno,
comunque, secondo un uso antichissimo,
che sembra rimandare alla stessa origine
dei veneti, ma ricorrendo anche l’anniversario
dell’arrivo a Venezia del corpo di san
Marco [v. 828], si celebrano matrimoni collettivi
nella cattedrale di S. Pietro di Castello
alla presenza del doge. C’è gran festa.
Dodici spose portano un
cofanetto contenente gli
oggetti più preziosi della
loro dote. Mentre il vescovo
officia il rito, alcuni pirati
narentani sbarcano silenziosamente
e furtivamente
sull’isola di Olivolo/Castello
e irrompono nella cattedrale
guidati da un certo
Gaiolo. Tutti sono ovviamente
colti di sorpresa e i pirati, facendosi
largo con le armi in pugno, ammazzando
chi reagisce e urlando come assatanati,
riescono nel loro intento: rapire le spose
per venderle poi come schiave nei mercati
levantini e impadronirsi dei cofanetti.
Altri raccontano che le spose riunitesi a S.
Pietro di Castello partono poi in corteo acqueo
lungo il rio, poi detto Rio delle Vergini,
per raggiungere i promessi mariti che le
attendono con gli invitati nella Chiesa di S.
Nicolò al Lido [v. 1044]. I pirati assaltano il
corteo in quel tratto di laguna e rapiscono le
spose con tutti i corredi e le doti. Il doge
organizza tempestivamente l’inseguimento
e i pirati sono raggiunti nella laguna di
Caorle, in quello che sarà chiamato il Lido
delle Donzelle, intenti a dividersi il bottino. I
venetici non fanno alcun prigioniero.
Il 2 febbraio, per solennizzare il ritorno
delle 12 spose, si tiene una grande cerimonia,
che in seguito si chiamerà Festa delle
Marie: 12 fanciulle splendidamente ingioiellate,
ognuna a cura delle famiglie più
doviziose della propria contrada, sono accolte
a S. Marco sul «naviglio dorato» del
doge (poi Bucintoro) che, seguito da barche
riccamente addobbate, arriva a S. Pietro.
Qui le fanciulle ricevono la benedizione e
poi sono ricondotte a S. Marco, dove assistono
alla santa messa e quindi vanno a
piedi fino alla Chiesa di S.M. Formosa [una
variante dice: ancora in barca fino a Rialto
e da qui a piedi fino a S.M. Formosa] per
esaudire una promessa del doge, il quale,
avendo apprezzato il valore dei casseleri
(fabbricatori di casse) nella lotta contro i pirati
a Caorle, aveva chiesto cosa desiderassero
e si era sentito rispondere: ‘una sua
visita annuale a Santa Maria Formosa, la
112
nostra parrocchia.’ La Festa
delle Marie si ripeterà il 2
febbraio di ogni anno e
durerà alcuni giorni, ma
poi diventerà talmente
splendida e dispendiosa
che il governo cercherà di
frenarne il lusso, dapprima
riducendo (1272) il numero
delle Marie a 4 e poi a 3 e
infine sostituendo le stesse
fanciulle con statue in legno, finché la festa
non sarà abolita del tutto a partire dalla
guerra di Chioggia (1379). Rimarrà soltanto
la visita del doge a S.M. Formosa nel giorno
della Purificazione di Maria Vergine (2
febbraio). Dopo secoli di oblìo, la festa sarà
ripresa nel 1999 nell’ambito di due manifestazioni
diverse: una durante il Carnevale,
che prevede la parata di 12 autentiche fanciulle
tra le quali viene eletta la più bella;
un’altra a giugno, durante la Festa di S.
Pietro di Castello, quando si organizza la
regata femminile su mascarete, detta Regata
delle Marie, cui partecipano giovani regatanti
alle prime esperienze sui remi.
948
.«Guerra co Narentani» [Sansovino 11].
Il doge deve intervenire contro i pirati narentani
che infestano le acque dell’Adriatico
e rappresentano un pericolo continuo
per il commercio dei venetici.
951
.Trattato con Berengario II, re d’Italia
(950-51), che riconferma i privilegi commerciali
a favore dei venetici [v. 912]. Berengario,
marchese d’Ivrea, era diventato re dopo
la morte di Lotario II (945-50), ma Adelaide,
la vedova di quest’ultimo, aveva chiesto
aiuto a Ottone I (dal 936 re di Germania),
che adesso scende in Italia, spaventa Berengario,
sposa Adelaide e viene incoronato
re d’Italia a Pavia, poi ritorna in Germania
per consolidare la sua autorità, lasciando
Berengario come suo vassallo [v. 952].
952
.Dieta di Augusta: l’Italia diventa feudo
della corona germanica. Il re d’Italia Berengario
II [v. 951] fa atto di omaggio ad
Ottone I, riconoscendosi suo vassallo e reggendo
quindi la corona d’Italia in nome
suo [v. 962].
.Il basileus Costantino Porfirogenito
scrive in greco (tra il 948 e il 952) il De
Administrando Imperio. È un promemoria
strettamente personale per il figlio e successore
Romanus II, in cui parla tra l’altro
della nascita di Venezia collegata all’invasione
dei barbari. Nel testo, il «più antico
che sia esplicito sulle origini della comunità
lagunare» [Bognetti 3], Porfirogenito
cita Eraclea come prima sede dogale, Grado
come sede metropolitana, Torcello come
sede commerciale [e infatti chiama
l’isola emporion mega], non mancando di
menzionare il tributo che i venetici devono
versare annualmente ... Torcello diventerà
un’isola quasi deserta e dell’antico splendore
resterà pochissimo, una cattedrale, un
campanile, la Chiesa di S. Fosca fondata nel
1020, e alcuni reperti archeologici. Eppure
l’antica Turricellum è la prima grande realtà
lagunare, Venezia prima di Venezia, un
grande emporio che per secoli esporta sale
e pesce, importando legno e schiavi dalla
costa orientale dell’Adriatico, seta e spezie
da Costantinopoli, e dominando su un arcipelago
di isole e isolette alcune delle
quali poi scompariranno ...
955
.«Chiesa di Santa Maria Zobenigo, edificata
dagli Iubaniggi, et Barbarighi insieme»
[Sansovino 12]. Molto probabilmente
si tratta di una rifabbrica dell’antica chiesa
[v. 700] dovuta alla famiglia slava
Jubenico o Jubenigo. Si chiama anche S.M.
del Giglio per via del giglio che l’Arcangelo
porta alla Vergine nell’Annunciazione.
Subirà due incendi (976 e 1106) e sarà due
volte ricostruita. Seguiranno opere di
ristrutturazione e rinnovamento architettonico
(14°-15° sec.) con erezione del campanile.
Nuova ricostruzione (1660-80) ad
opera di Giuseppe Benoni, grazie alla
famiglia Contarini, e realizzazione barocca
della facciata (1678-83) su progetto del
ticinese Giuseppe Sardi, grazie al lascito
del nobile Antonio Barbaro (morto nel
113
1679): nelle nicchie a fianco del portale
d’ingresso quattro personaggi della famiglia
Barbaro. Il campanile, che si inclinerà
pericolosamente, sarà demolito nel 1775 e
sostituito da una struttura a vela che sorregge
tre piccole campane. All’interno dipinti
di Peter Paul Rubens (l’unico esistente
a Venezia) di Domenico e Jacopo Tintoretto
ed altri.
957
.«Chiesa di San Simon Grande, fabricata
dalla famiglia Briosa» [Sansovino 12]. Si
tratta della Chiesa di S. Simeone Profeta
[sestiere di S. Croce], che altri collocano nel
967 e che in seguito sarà detta Chiesa di S.
Simeon Grande, per distinguerla dalla vicina
S. Simeon Piccolo [v. 1138]. Grande è riferito
a S. Simeone Profeta, detto appunto ‘il
grande’, non alla chiesa, mentre Piccolo si
riferisce all’apostolo Simone. La Chiesa di S.
Simeon Grande o Grando sarà nel tempo
completamente ricostruita e poi ristrutturata:
i lavori cominciati da Domenico Margutti
saranno continuati (1755) dal Massari.
Il campanile settecentesco è staccato dalla
chiesa La facciata in stile neoclassico è del
1862. All’interno opere di Palma il Giovane
e un’ultima cena del Tintoretto.
959
.Pietro Candiano IV è il 22° doge (959-
11 luglio 976). Già associato al dogado,
aveva cospirato contro il padre, Pietro
Candiano III, per meri interessi: il nuovo
doge parteggiava per la terraferma e per il
latifondo, quindi era votato all’imperatore
Ottone I; il padre, invece, credeva nella
tradizione marittima ed era perciò filobizantino.
La città si era spaccata in due e in
una sola giornata per le strade di Venezia
erano stati impiccati 132 cospiratori (958).
Il vecchio doge, allora, mandava il figlio
traditore in esilio presso Guido, marchese
di Ravenna e figlio di re Berengario II.
Quest’ultimo gli offriva sei navi da guerra
per assalire Venezia e impadronirsi del potere.
Il vecchio doge intanto moriva di crepacuore
ed era sepolto a S. Ilario. «La
morte del vecchio doge evitò lo scontro,
che si preannunciava, tra padre e figlio e
diede forza ai seguaci di quest’ultimo.
Questi andarono a prenderlo a Ravenna e
lo condussero a Venezia, dove fu riacclamato
doge in pubblica assemblea del
popolo, dai vescovi e dagli abati» [De
Biasi La cronaca ... II 77-8]. Il nuovo doge,
«uomo attivo, ardito, ambizioso e potente»
[Diehl 23], per concentrare nella sua
famiglia l’autorità politica e religiosa, arriverà
ad insediare il figlio nella sede
patriarcale di Grado.
.Fondazione della Chiesa di S. Agostin
[sestiere di S. Polo], il cui primo documento
storico è del 1081. La chiesa subisce due
incendi (1106 e 1639) e sarà due volte ricostruita:
l’ultima rifabbrica è di Francesco
Contin. Tra il 1680 e il 1690 ci sarà l’erezione
o sistemazione di cappelle, tra cui quella
della famiglia Zen ad opera di Antonio
Gaspari e Domenico Rossi (1657-1737). La
chiesa sarà demolita (1872-3) per far posto
alle case popolari.
960
.Il doge Pietro Candiano IV cerca di
riavvicinare il ducato veneziano all’impero
d’Occidente e per ingraziarsi il futuro
sacro romano imperatore Ottone [v. 962]
emana un decreto (giugno) che si richiama
a quello precedente del doge Orso, cioè
proibizione del commercio degli schiavi.
Egli sa benissimo di andare contro gli interessi
dei bizantini e dei venetici, ma vuole
soprattutto compiacere Ottone il quale ri-
cambierà la cortesia confermando in perpetuo
i vecchi privilegi carolini che regolano
i rapporti fra il Dogado e l’impero [v.
967]. Così facendo, però, il doge si attirerà
le ire di Costantinopoli e degli stessi venetici,
che non si possono permettere di perdere
l’amicizia dei bizantini. E il doge
allora si accanirà contro Costantinopoli:
accuserà di simonia il vescovo di Castello,
protetto istituzionalmente dai bizantini, lo
farà arrestare e accecare e poi lo manderà
in esilio. Per meri interessi personali, in
seguito, ovvero per aumentare la propria
ricchezza e la propria influenza, ripudierà
la moglie Giovanna, costringendola a farsi
monaca nel Convento di S. Zaccaria di cui
diventerà badessa, e sposerà (966) la longobarda
Waldrada, figlia del duca di Spoleto
e nipote dell’imperatore Ottone. Insaziabile,
farà nominare (967) il figlio Vitale
patriarca di Grado e il fratello conte di Padova
e darà la figlia in sposa a un riccone,
che diventerà il 25° doge, Tribuno Memmo
(979-91). Per brama di conquista, visto
che la nuova moglie tra l’altro gli ha portato
in dote numerosi appezzamenti di
terreno nel Friuli, nel trevigiano, nel ferrarese,
e nella provincia di Adria, farà occupare
un castello nel ferrarese e metterà
Oderzo a ferro e fuoco, volendo diciamo
così allargarsi ...
A sancire l’amicizia tra l’imperatore
Ottone e il doge, truppe mercenarie presidiano
il Castello Ducale. Costantinopoli,
nel frattempo, diventa insofferente, perché
vede rotti quegli equilibri sui quali
aveva investito la propria fiducia in
Venezia. Ma poi Ottone morirà (973) e gli
succederà il figlio Ottone II, il quale, troppo
preso da questioni interne, non seguirà
le vicissitudini del doge di Venezia. A Costantinopoli
non resterà che soffiare sulla
brace che cova sotto la paglia. I venetici,
intimoriti dalla presenza di truppe straniere
in città, toccati nei portafogli da una
pressione fiscale senza precedenti e dal
calo dei commerci con l’Oriente, si incendiano
e ... bruciano il Castello Ducale
[v. 976].
.«Chiesa di S. Maria Mater Domini [sestiere
di S. Croce], edificata dalla famiglia
114
Capella» [Sansovino 12]. Altri dicono dalle
famiglie Zane e Cappello. È affidata alle
suore che vi fondano anche il Monastero
Benedettino. Ristrutturata nel 1149, dopo
un incendio, dotata di campanile (1384),
poi abbattuta e ricostruita da Mauro Codussi
(1503-24), campanile compreso, crollato
(1740) e ricostruito (1743). All’interno
una tela di Jacopo Tintoretto e il Martirio di
Santa Cristina (1520), capolavoro di Vincenzo
Catena. Nel 21° secolo risulta restaurata.
.Il governo torna a decretare l’abolizione
del commercio degli schiavi [v. 878].
.Nell’isola di Bocca Lama si fonda il Monastero
Benedettino maschile di S. Marco in
Bocca Lama, che verrà abbandonato nel 1400.
962
.2 febbraio: Ottone I, re di Germania e
d’Italia [v. 951], riceve a Roma dalle mani
del papa la corona imperiale. Inizia in questo
momento l’unione fra la corona di
Germania e d’Italia e si costituisce il sacro
romano impero della nazione germanica [ovvero
la continuazione del sacro romano impero
nato con Carlo Magno nel natale dell’anno
800]: chi viene eletto re di Germania ha diritto
anche alla corona d’Italia e successivamente
a quella imperiale. Le tre corone, insomma,
sono strettamente legate e lo saranno
formalmente fino al 1806: dal 962 il papa
può incoronare imperatore solo chi possiede
le due corone d’Italia e Germania, mentre
fino al 962 egli era libero di decidere se
incoronare o meno imperatore il re d’Italia.
Ottone era sceso in Italia nel 951, si era fatto
incoronare re d’Italia a Pavia e aveva lasciato
il regno in vassallaggio a Berengario II.
Poi era sceso ancora nel 961, vincendo ed
esiliando Berengario, che si era ribellato.
966
.Dalla Siria e dall’Egitto s’importano le
merci che giungono dall’India e dalla Cina,
tra cui il prezioso zucchero, chiamato ‘sale
arabo’, che diventerà quasi un monopolio
per i venetici, i quali giungeranno «nella
raffinatura a una perfezione maggiore che
altrove» [Molmenti I 473]. Lo zucchero resterà
per molto tempo una spezia assai rara
115
e preziosa, venduta dagli speziali e dai farmacisti a carissimo prezzo come medicina per fare sciroppi,
impacchi ed enteroclismi.
.Fondazione della Chiesa di S. Eustachio [sestiere di S. Croce], in veneziano S. Stae, eretta in stile
bizantino sul piccolo campo omonimo che si affaccia sul Canal Grande. La primitiva chiesa è però
dedicata a sant’Isaia profeta e l’intitolazione a S. Stae avviene dopo la ricostruzione seguita all’incendio
del 1149. A completamento della rifabbrica viene costruito il campanile, poi abbattuto e
riedificato alla fine del 17° secolo. Abbattuta per motivi statici, la chiesa sarà ricostruita tra il 1678 e
il 1709 da Giovanni Grassi in stile neoclassico con influssi palladiani. La facciata barocca, realizzata
nel 1709, è opera di Domenico Rossi, mentre per gli interni lavoreranno i più celebri scultori dell’epoca:
Cabianca, Groppelli, Torretto, Baratta, Corradini. Le opere pittoriche sono di Amigoni,
Pellegrini, Piazzetta, Ricci, G.B. Tiepolo. La Chiesa di S. Stae, è forse l’espressione più completa e
coerente di tutto il Settecento veneziano, ma verrà severamente censurata da John Ruskin nel suo
The Stones of Venice [v. 1853], nel quale l’autore ne parla come «the most ridiculous» (la più ridicola)
delle chiese veneziane, accomunandola alle chiese di S. Moisè, di S. Maria del Giglio, di S. Maria
Formosa e dell’Ospedaletto quali esempi di massimo degrado nel quale è caduta l’architettura veneziana
dopo il grande periodo della Rinascenza.
.«Chiesa di San Felice fabricata dalla famiglia Gallina» [Sansovino 12]. Il primo documento
riguardante la Chiesa di S. Felice [sestiere di Cannaregio] risale al 1107. L’ultima ricostruzione che la
consegna al 21° sec. è fatta in stile rinascimentale (1531) da un allievo di Mauro Codussi. Nel 1693
viene qui battezzato Carlo Rezzonico, futuro papa Clemente XIII. All’interno un’opera giovanile di
Jacopo Tintoretto e sculture di Giulio Dal Moro.
967
.2 dicembre: il sacro romano imperatore Ottone I, «per meglio amicarsi i Veneziani, conferma a
perpetuità i loro privilegi quinquennali, sia riguardo ai beni posseduti nel regno italico che rispetto
alle altre clausole
dei prcedenti
trattati»
[Musatti 9].
971
.Per volontà
della famiglia
Borselli si edifica
la Chiesa di
S.M. Nova
[sestiere di
Cannaregio]
con annesso
Monastero
Benedettino
femminile.
Caduta per
vecchiezza
(1535) è subito
ricostruita su
progetto di
Jacopo Tatti
(1486-1570),
detto il
Sansovino
116
(scultore, architetto e allievo di Andrea Sansovino, da cui prende il soprannome). La
chiesa sarà chiusa (1808), adibita a magazzino e poi demolita (1853). La sua demolizione
porterà alla creazione del Campo di Santa Maria Nova di fronte alla chiesa dei Miracoli.
.Luglio: a seguito delle proteste del nuovo basileus Giovanni I (salito al potere nel 969),
riguardanti il contrabbando di guerra esercitato dai venetici con i saraceni, il doge convoca
l’assemblea popolare e si decide di vietare il commercio di materiale bellico con i
saraceni (armi, legname, ferro) [Cfr. De Biasi La cronaca ... II 80-2].
976
.Incendio del Castello Ducale e assassinio del doge Pietro Candiano IV, mal visto da una
parte dell’aristocrazia veneziana per aver concentrato nella sua famiglia oltre all’autorità
politica anche quella religiosa, essendo il figlio Vitale patriarca di Grado. I suoi avversari politici,
cioè le più importanti famiglie filobizantine del momento, non gradiscono il suo filoccidentalismo
e approfittando del fatto che l’imperatore Ottone I, amico del doge, è impegnato
a sedare una rivolta in Germania, decidono di destituirlo, ma il castello è ben difeso da pretoriani
mercenari, per cui organizzano un complotto, decidono un attacco con il fuoco: nel
momento della brezza di mare incendiano una casa sulla riva opposta del Castello Ducale (la
casa è probabilmente quella del futuro doge, che partecipa al complotto); le fiamme attaccano
presto il Castello e il doge è stanato dal fuoco e dal fumo e appena fuori si trova di fronte
i cospiratori: cerca di fuggire con il figlioletto Pietro junior, frutto del secondo matrimonio con
Waldrada, ancora lattante in braccio alla nutrice, ma i congiurati li raggiungono e li massacrano.
Per estremo disprezzo i loro corpi vengono portati nel mattatoio pubblico a Rialto. Interviene
il nobile Giovanni Gradenigo che evita a quei corpi l’infamia del macello, facendoli
trasportare e seppellire a S. Ilario, accanto alla tomba del doge Pietro III [v. 959]. Il figlio Vitale,
patriarca di Grado, si rifugia presso l’imperatore, da dove cospira contro il nuovo doge.
Nell’incendio sono coinvolte circa 300 abitazioni tra il Castello Ducale e S.M. Zobenigo.
.A S. Pietro di Castello, essendo la Chiesa di S. Marco e il Castello Ducale rovinati dall’incendio,
l’Arengo elegge il 23° doge, Pietro Orseolo I (976-1 settembre 978), filobizantino,
«uomo profondamente religioso, più incline alla contemplazione delle verità eterne
che alla vita pratica» [De Biasi La cronaca ... II 83], ma da alcuni indicato come uno dei capi
della sommossa contro Candiano. La sua nomina ha un solo scopo, riportare la pace e
ritornare alla tradizionale politica di amicizia con Costantinopoli. Il nuovo doge, definito
uno degli uomini più insigni dell’epoca, e che, superiore in energia e in intelligenza a tutti
i suoi predecessori, saprà elevare Venezia al di sopra di tutti i suoi vicini per la sua ricchezza
e la sua gloria [Cfr. Diehl 30], non solo si accolla le spese per la ricostruzione della
chiesa e per il restauro del Castello Ducale (costruito dal doge Angelo Partecipazio, in seguito
perde la sua insularità e le caratteristiche di castello), ma fa anche erigere (977) nei
pressi del Campanile di San Marco, sempre a sue spese, l’Ospedaletto per i poveri e per i
pellegrini in attesa di imbarco per la Terrasanta, intitolato a san Marco. L’Ospedaletto S.
Marco sarà poi ampliato dalla dogaressa Aluica dei conti da Prata, moglie del doge Ranieri
Zen (1253-68), e quindi abbattuto per la costruzione delle Procuratie Nuove (1588). Altri
ospizi per i pellegrini diretti in Terrasanta erano sorti o sorgeranno in laguna, alla Giudecca,
a Castello, nell’isola di S. Clemente ...
.Si restaura la Chiesa di S. Marco incendiata durante la sommossa contro il doge Candiano.
La chiesa conserva la forma e le dimensioni di quella precedente [v. 832]. I lavori
durano appena due anni e subito dopo la cappella è riconsacrata. Per impreziosirla, il
doge ordina la Pala d’oro, poi perduta, forse perché i suoi ori, i suoi argenti e i suoi smalti
saranno riusati per la nuova pala [v. 1106]. La Chiesa di S. Marco, che subirà altri incendi
nella sua storia (1106, 1483, 1574, 1577), sarà ricostruita per la seconda volta sotto il
doge Domenico Contarini [v. 1063]. Le reliquie di san Teodoro di Eraclea, qui conservate,
saranno traslate nella Chiesa di S. Salvador, la quale ospiterà poi anche quelle di san Teo-
117
doro di Amaseo portate a Venezia da Costantinopoli
da Marco Dandolo nel 1256.
Teodoro era un soldato di Tiro che aveva
subito la persecuzione dell’imperatore Diocleziano
(284-305): di stanza ad Amaseo (o
Amasya) nel Ponto era stato messo al rogo;
la sua figura assai venerata aveva generato
in seguito uno sviluppo leggendario e si
era sdoppiata in quella del generale
Teodoro che subisce il martirio ad Eraclea
al tempo dell’imperatore Licinio (308-24).
.S’incendia la Chiesa di S. Paternian [sestiere
di S. Marco], fondata nel secolo precedente,
e viene subito ricostruita con erezione
del campanile (999), l’unico in laguna
a forma pentagonale. Rinnovata architettonicamente
(14° e 18° sec.), sarà soppressa
(1810) e poi abbattuta assieme al
campanile (1871) per far posto al monumento
a Daniele Manin [v. 1875].
977
.12 ottobre: si rinnovano gli accordi con
Capodistria per favorire la ripresa del commercio
[v. 932].
.Nei pressi di Piazza S. Marco sorge
l’Ospizio delle Orsoline (poi Albergo Cavalletto)
voluto dal doge Pietro Orseolo.
978
.Il doge Pietro Orselo, forse perché colto
dal rimorso per avere in qualche modo partecipato
al complotto contro il suo predecessore
[v. 976], o forse perché ha sentore di
una vendetta da parte della fazione filo-occidentale,
o forse perché fulminato dalla
vocazione [dopo la nascita dell’unico figlio
lui e la moglie Felicia avevano fatto voto di
castità per non incorrere in peccato], decide
di farsi monaco. A Venezia era giunto Guarino,
venerabile abate del Monastero di St.
Michel de Cuxa nei Pirenei, che era stato a
Roma e prima di rientrare nel proprio monastero
voleva rendere omaggio all’evangelista.
Il doge lo aveva ricevuto e trattato
con grande deferenza. Entrambi avevano
parlato a lungo e Guarino aveva capito che
il doge teneva in scarsa considerazione le
cose terrene e così lo aveva invitato a lasciar
tutto, il mondo e gli onori, e a servire
Dio nel monastero. Concertata ogni cosa,
«nella notte delle calende di settembre [fra
il 31 agosto e il 1° settembre], insieme a
Giovanni Gradenigo e Giovanni Morosini,
suo genero, all’insaputa della moglie e del
figlio e di tutti i fedeli, di nascosto uscirono
da Venezia. Non lontano dal monastereo di
S. Ilario salirano su cavalli e, dopo aver subito
la tonsura, cominciarono a prendere la
via con velocissima corsa, tanto che il terzo
giorno, oltrepassata la campagna milanese,
giunsero in vista di Vercelli. Il giorno seguente
i Veneziani piansero il perduto
doge e, poiché non riuscivano a trovarlo, si
struggevano in un grande dolore. Era stato
infatti benefattore dei poveri, costruttore di
chiese, sostenitore di chierici e di monaci e
benevolo verso tutti» [De Biasi La cronaca
... II 87]. Dopo essersi ritirato nella badia di
St. Michel de Cuxa, il doge passa poi nell’eremo
di Longadera, sempre presso Cuxa,
dove, vestendo l’abito dei benedettini, morirà
e sarà sepolto. Nel 1790, temendo sacrilegi
per via della rivoluzione francese, l’abate
farà trasferire il corpo nella Chiesa di S.
Pietro di Prades. Pietro Orseolo sarà in seguito
canonizzato e proclamato santo
(1731) e tre ossa della gamba sinistra approderanno
a Venezia (1732): le reliquie conservate
provvisoriamente a S. Giorgio
Maggiore finiranno poi in un’urna d’argento
(7 gennaio 1733) e faranno parte del
Tesoro di San Marco. Pietro Orseolo è ricordato
da un mosaico nella cappella del battistero
a S. Marco: vestito da monaco con il
corno ducale nella mano sinistra.
118
.L’assemblea popolare
elegge il 24° doge. È
Vitale Candiano, «uomo
di grande prudenza e
bontà», forse fratello del
doge ucciso nel 976, ma
Giovanni Diacono scrive
che «non è possibile stabilire
quale sia il rapporto
con la precedente
omonima famiglia ducale»
[De Biasi La cronaca ...
II 89].
979
.Appena un anno
dopo l’elezione, il doge
abdica per una grave
malattia ed entra nel
Convento di S. Ilario, dove
muore quattro giorni
dopo ed è sepolto accanto
al fratello.
.Il 25° doge, Tribuno
Memmo (novembre 979-
marzo 991), è un analfabeta;
infatti, al posto della
firma impone il signum
manus. Il suo sarà un
dogado travagliato da
contrasti interni e pericoli
esterni. La faida politica
tra due potenti famiglie
lo coinvolgerà e lo metterà
in contrasto con l’imperatore
Ottone II.
982
.«Guerra di Stefano
Caloprino, il quale
essendo potente huomo,
mandato in esilio, si
ripara a Verona» [Sansovino 12], dove
trama contro la patria provocando discordie
civili [v. 983].
.«Chiesa di S. Giorgio Maggiore, concessa
dal Doge, all’Abate Giovanni Morosino»
[Sansovino 12]. La donazione dell’isola
dei Cipressi (poi Isola di S. Giorgio
Maggiore) a Giovanni Morosini (suocero
del doge Pietro Orseolo, che era ritornato
a Venezia dal monastero di Cuxa, dove si
era fatto monaco) risulta da uno dei più
antichi documenti veneziani (20 dicembre
982). In seguito i monaci benedettini costruiscono
(983) il monastero accanto alla
piccola chiesa in legno fondata nel 790 e
rifabbricata nell’anno 830. Il complesso,
ricostruito dopo un terremoto (1223) e
ampliato (1419) viene arricchito con la
biblioteca [v. 1434]. Il campanile, rifabbricato
(1461-1467) ad opera di Giovanni da
Como e poi restaurato e rinnovato (1726)
da Giovanni Scalfarotto, è ancora ricostruito
su progetto del frate bolognese
Benedetto Buratti (1791) dopo il crollo del
1774. È alto 75 m e porta sulla cuspide un
Angelo rotante. Intanto, è stato completato
il refettorio (1561), ricostruita la chiesa
(1566), realizzati, su progetti di Andrea
Palladio, ma completati da altri a causa
della sua morte (1580), il chiostro dei Cipressi
(1579-1618) e la facciata della chiesa
(1597-1600), infine, ad opera del Longhena
è stata ristrutturata la biblioteca
(1641) e costruito lo scalone (1641-3). Il
decreto del 1806 impone la soppressione
del complesso benedettino, ma già nel
1808 esso sarà riaperto al culto per interessamento
del patriarca e nel 1846 i Benedettini
ritornano nell’isola. L’imponente
facciata a tempio greco e il maestoso
interno, fanno della Chiesa di S. Giorgio
una delle principali chiese veneziane.
All’interno opere di Girolamo Campagna,
Vittore Carpaccio, Sebastiano Ricci e Jacopo
Tintoretto. A fianco il convento dove
troverà la propria sede la prestigiosa Fondazione
Cini.
983
.Ottone II rinnova (7 giugno) i patti precedenti,
relativi alle possibilità di commercio
dei venetici nei territori del regno italico
e fissa i contributi da versare nelle casse
della capitale (Pavia). In questo accordo
sono elencati dettagliatamente le genti e i
territori soggetti alla supremazia del sacro
romano imperatore (milanesi, ravennati,
119
padovani, veronesi ...), così come sono elencati
gli abitanti delle lagune, ma mentre i
primi sono considerati ex nostro imperio, i
venetici sono definiti ex Ducatu Venetiae e
quindi non facenti parte del territorio dell’impero
germanico, di fatto e di diritto indipendenti.
Un riconoscimento internazionale.
Poi, però, cogliendo il pretesto di sedare
le discordie civili insorte nel Dogado, l’imperatore
cambierà idea. Le tensioni tra la
fazione che appoggia Ottone, capeggiata
dalla famiglia Caloprini o Coloprini, e quella
più vicina al basileus, appoggiata dai Morosini,
portano all’assassinio di uno dei Morosini
(Domenico); per il timore di rappresaglie
la famiglia Coloprini scappa da Venezia
e si rifugia a Verona presso Ottone, il quale
giunge alla decisione di annettere il Dogado
all’impero e ordina il blocco navale della
città, accompagnato da un editto imperiale
con il quale vieta ai propri sudditi di commerciare
con la Repubblica.
.Colpo di fortuna per la Repubblica: il
sacro romano imperatore Ottone II muore
ancora in giovane età a causa di una improvvisa
malattia (7 dicembre), proprio
mentre si accinge ad attaccare il Dogado
con l’idea di associarlo all’impero. Gli succede
Ottone III, che ha appena tre anni e
quindi la reggenza viene tenuta dalla madre,
la bizantina Teofano e alla sua morte
(991) dalla nonna Adelaide. Le imperatrici
reggenti decideranno di non non procedere
con l’invasione e di togliere il blocco ...
991
.Morta Teofano, madre di Ottone III, la
reggenza passa alla nonna Adelaide. A lei si
rivolgono i Coloprini fuggiti e banditi da
Venezia per l’uccisione di Domenico Morosini
[v. 983]: «Costei inviò una delegazione
al doge Tribunio Menio [Memmo] il quale,
pur con una certa riluttanza, accondiscese
alle preghiere dell’imperatrice e concesse ai
fuorusciti la grazia del ritorno promettendo,
con solenne giuramento, che sarebbe stata
loro assicurata l’incolumità. [...] Ma a Venezia
gli odi degli avversari non erano, dopo questo
atto di perrdono e di riconciliazione, certamente
placati. Infatti un giorno, mentre su
una piccola barca i tre figli di Stefano
Coloprini [che era morto in esilio a Pavia
prima di rientare in laguna] stavano tornando
a casa dal palazzo ducale, dopo aver partecipato
ai consueti lavori, furono asslaiti da
quattro Morosini e crudelmente trucidati.
Tanto fu il sangue sparso in quella terribile
vendetta che, come annota il cronista
[Giovanni Diacono] le acque del canale si tinsero
di rosso. I loro cadaveri, pietosamente
tratti dall’acqua per opera di un servo, furono
portati nella loro casa, dove li accolsero la
madre desolata e le vedove consorti. Questo
fatto suscitò intensa commozione e profonda
reazione nel popolo. Sul doge, che pur si
dichiarava innocente di quanto era accaduto,
ricadeva la grave responsabilità di non aver
saputo garantire quella incolumità che era
stata promessa con giuramento agli esuli al
momento del loro ritorno in patria e per non
sapere, o volere, punire, come sarebbe stato
suo preciso dovere, i responsabili di tanto
atroce crimine» [De Biasi La cronaca ... II 96-7].
.Marzo: vecchio e incapace di governare,
travolto dal triplice assassinio ad opera
della famiglia Morosini, il doge Tribuno
Memmo viene spinto ad abdicare dall’assemblea
generale e si ritira a S. Giorgio
(altri dicono a S. Zaccaria, altri ancora a S.
120
Ilario), dove muore subito dopo e dove
viene sepolto, ricordato dai monaci come
artefice della donazione dell’isola ai Benedettini
con l’erezione (1610) di un busto
(opera del veronese Giulio Moro) a destra
della facciata della chiesa.
.Si elegge il 26° doge, Pietro Orseolo II
(marzo 991-1008). Prima di essere eletto,
egli va a trovare il vecchio padre ed ex doge
nel Convento di St. Michel de Cuxa [v. 976],
il quale gli predice il futuro e gli consiglia di
governare in modo semplice, di essere giusto
con i sudditi e di rimanere amico della
Chiesa. Infatti, seguendo i consigli paterni,
il nuovo doge si scoprirà gran diplomatico
ed eccellente mediatore, riuscendo a tenere
un perfetto equilibrio interno ed esterno
con l’impero romano d’Occidente, con quello
d’Oriente e con il papato, impostando la
propria politica detta dei quattro pilastri: 1.
Pacificazione interna dopo le lotte sanguinose
fra le fazioni; 2. Collaborazione e
accordo con Costantinopoli a condizione di
trarne profitto per il proprio commercio; 3.
Buoni rapporti con l’impero romano germanico
o neutralità, dove l’unica cosa che
interessa realmente è il mantenimento delle
linee di comunicazione commerciali; 4.
Politica dalmata, ovvero difesa dell’Adriatico
e legami di amicizia o protezione (non
sottomissione) fra le città dalmate e il Dogado
[Cfr. Thiriet 22-3]. In particolare, al
giovanissimo imperatore Ottone III, che gli
fa da compare per la cresima del figlio, il
doge offre la sua amicizia e l’imperatore
conferma all’amico i vecchi benefici (996),
cioè gli scali e i mercati nei suoi domini e
lungo i fiumi, con l’abolizione di dazi sull’importazione
del sale; al basileus e al papato,
il doge offre l’aiuto della flotta venetica
per riconquistare Bari e Taranto, ancora
sotto il dominio dei saraceni. Al suo popolo
egli assicura la possibilità
di commerciare
con una certa tranquillità
nell’Adriatico, attuando
un piano politico-militare
che porta
alla sconfitta dei pirati
dalmato-narentani:
mette a ferro e fuoco
Lissa, Curzola e Làgosta, cioè le isole della
costa dalmata che i pirati usano come
avamposto per le loro scorrerie, risale il
fiume Narenta fin dentro il covo dei pirati e
ne devasta i porti rifugio.
.«Crisobolo [bolla d’oro] con cui l’imperatore
d’Oriente concede ai mercanti veneziani
i maggiori privilegi» [Musatti 11].
992
.Marzo: Basilio II ringrazia e ricompensa
i venetici che con la loro flotta lo hanno aiutato
a più riprese nella difesa dei possessi
bizantini nell’Italia meridionale contro i saraceni.
Concede cioè una bolla d’oro, altrimenti
detta crisobolla (o crisobolo), ovvero un
atto imperiale formale e solenne, con cui riconosce
e garantisce ai venetici sicurezza e
libertà di sviluppo mercantile nell’area bizantina
oltre a grandi privilegi sotto forma
di facilitazioni commerciali in tutto l’impero,
con l’esclusione del Mar Nero: «importanti
riduzioni sui diritti di dogana all’ingresso
e all’uscita dei Dardanelli [...] e la
protezione di una giurisdizione speciale nei
porti dell’impero» [Diehl 26]. Lo stretto dei
Dardanelli immette nel Mar di Marmara e
poi, superato il Corno d’Oro, si apre nel
Mar Nero attraverso lo stretto del Bosforo.
Il Corno d’Oro è detto così forse perché assomiglia
al corno di un cervo, o forse perché,
al tramonto, l’acqua ha riflessi d’oro, o
forse ancora perché le sue insenature, a
detta di Strabone, sono così ricche di pesci
che si possono prendere con le mani.
Proprio qui, nel Corno d’Oro, i venetici
avranno un proprio quartiere inserito nello
spazio urbano di Costantinopoli in una
posizione di grande rilievo per i traffici
mercantili. Esplode il commercio marittimo
dei venetici con le zone dell’Egeo e la
città-stato si avvia a diventare potente sul
mare, senza peraltro tralasciare il commercio
fluviale, in particolare lungo l’Adige,
che apre la strada verso il Brennero, e il Po,
che conduce a Pavia, cuore della penisola
settentrionale e dei mercati continentali.
.19 luglio: l’imperatore Ottone III (983-
1002), ovvero la nonna Adelaide nella sua
veste di reggente, ricuce definitivamente lo
strappo con i venetici provocato dal padre
121
Ottone II [v. 983], concedendo gli antichi
privilegi commerciali e ristabilendo «quel
clima di amicizia dopo le gravi tensioni fra
Venezia e l’impero, indispensabile ‘preludio
al reintegro dei lesi diritti e delle arbitrarie
usurpazioni consumate a danno del
ducato dai prossimi tirannelli’» [De Biasi
La cronaca ... II 99].
.Nasce in questo periodo una efficacissima
organizzazione mercantile le cui basi
sono la fraterna e la colleganza. La fraterna è
una delle forme più arcaiche di associazione
economica fra membri della stessa famiglia
che mantengono indiviso il capitale
ereditato per «accrescere di generazione in
generazione la massa delle ricchezze accumulate
negli affari» [Lopez 42]. La colleganza
è un’associazione temporanea di capitale
e lavoro fra persone di diversa origine,
«probabilmente un perfezionamento di
contratti bizantini, musulmani ed ebraici»
[Lopez 43], che «consente a chiunque – ai
poveri e ai ricchi, ai giovani e ai vecchi – di
portare il proprio contributo all’avventura
commerciale comune, e di moltiplicare le
occasioni di guadagno suddividendo i rischi»
[Lopez 43]. La colleganza si stipula solitamente
per un singolo «viaggio commerciale
di andata e ritorno [tra] un socio che
non si sposta (socio inattivo) e uno che farà il
viaggio (socio attivo): il socio sedentario
apporta i due terzi del capitale, quello che
parte un terzo. Il capitale viene investito in
merci acquistate a Venezia e rivendute nel
luogo lontano previsto; la somma proveniente
dalla vendita è reinvestita in merci
esotiche, spesso specificate in anticipo, che
sono rivendute al ritorno; il guadagno o la
perdita risultante da codeste due operazioni
successive viene ripartito a metà tra i due
soci» [Renouard 92-3]. Una variazione a
questo tipo di impresa prevede che ci sia un
mercante (agente), che sostiene il viaggio e
non contribuisce alcuna quota di capitale,
ma ottiene solo 1/4 del profitto. La partenza
avviene di solito in primavera, ma anche
in agosto (dipende dal tragitto) e si fa ritorno
in autunno e comunque prima di Natale,
restando il mare interdetto in inverno. È
una vita di viaggi e piena di rischi, a cui i
venetici sono abituati e in cui sono sostenuti
da una profonda fede
religiosa con due principali
santi di riferimento, san
Nicolò patrono dei navigatori
e san Marco patrono
della città. I venetici sanno
navigare, conoscono i
fiumi, il mare, le coste, le
isole, i porti, sanno anche
cavalcare e combattere per
mare e per terra, conoscono
le lingue, conoscono le merci e sanno valutarle
per antica consuetudine ...
996
.In primavera il sacro romano imperatore
Ottone III scende in Italia per andare a
Roma, dove sarà incoronato imperatore
(21 maggio) «da papa Gregorio V, suo
cugino, che egli stesso aveva designato per
la elezione al soglio pontificio dopo la
morte di Giovanni XV» [De Biasi La cronaca
... II 104]. Prima, però, si ferma qualche
giorno a Verona. Qui riceve il figlio del
doge con il quale stringe «legami di parentela
spituale per essergli padrino nella cresima
e per dargli il suo stesso nome di
Ottone». All’imperatore il doge chiede ed
ottiene «di poter aprire un porto e stabilire
mercati sul Sile, sul Piave e a S. Michele del
Quarto» [De Biasi La cronaca ... II 102].
.Il doge organizza una spedizione navale
contro i pirati narentani che infestano
l’Adriatico. Sconfitti, i narentani iniziano
però a vessare le popolazioni dalmate, che
chiederanno ancora aiuto alla Repubblica e
il doge organizzerà un’altra grande spedizione
e li vincerà nuovamente [v. 1000].
997
.Marzo: la Repubblica
riceve «da Sicardo, vescovo
di Ceneda, in affitto per
ventinove anni, la metà del
castello e del porto fluviale
di Settimo alla foce della
Livenza» [De Biasi La cronaca
... II 105]. Questa convenzione
sarà rinnovata e
rielaborata nel luglio del
1001 dal nuovo vescovo
122
Grauso.
.«Guerra nella Dalmazia &
nell’Istria, & acquisto di diverse città,
fatto dal Doge, Generale in quelle
imprese, & primo dei Principi Veneti
ch’allargasse grandemente la Repubblica
con tanto flato da quella
parte» [Sansovino 12]. La storiografia
moderna tende a collocare questo
episodio nell’anno 1000.
998
.Si vieta di partecipare armati
alle riunioni nel palazzo del governo,
perché il libero confronto delle idee non
deve essere soffocato e sopraffatto dalla
forza delle armi.
«Questa gente
non ara, non
semina, ma
trae risorse di
grano e di
vino da ogni
porto ...»
da un documento
del X
secolo
1000
123
.Trionfale spedizione del doge Pietro
Orseolo II, in apertura di secolo, per
recare aiuto alle città costiere e alle isole dalmate
taglieggiate dai pirati. Nasce adesso la
tradizionale festa dello Sposalizio del Mare a
simboleggiare il dominio dei venetici sul
mare: ogni anno il doge, nel giorno
dell’Ascensione, lancia in acqua l’anello
d’oro, «segno di rispetto perpetuo ed eterna
osmosi». L’azione militare dei venetici inaugura
una politica di buon vicinato e garantisce
numerose basi di appoggio sulla
sponda orientale dell’Adriatico, portando la
città-stato a dialogare, ad entrare in relazione
diretta con paesi che producono grano,
vino, olio, bestiame, canapa e legnami da
costruzione, paesi che forniscono anche
esperti marinai e comodi porti alle flotte dei
venetici. Qualche anno dopo (1004), il doge
soccorre Bari assediata dai musulmani per
fornire aiuto alla stessa Costantinopoli, che
vuole riconquistare l’Italia meridionale. Ed
è proprio nel basso Adriatico che si annida
il pericolo vero: il normanno Roberto il
Guiscardo, già conquistatore di Bari,
Amalfi e Salerno, guarda con cupidigia ai
possessi bizantini dell’altra sponda, mira
addirittura a Costantinopoli, la quale chiede
aiuto al doge. Fortunatamente, Roberto
muore prima di realizzare il suo sogno di
dominare su entrambe le sponde
dell’Adriatico, e così il dogado non rischia
di rimanere strozzato nel suo Golfo, ma
intanto l’aiuto che Venezia assicura al basileus
è stato ricompensato (1082) con una
bolla d’oro, ovvero elargizioni di grandi privilegi,
superiori a quelli già ottenuti dalla
stessa Costantinopoli nel 992: i venetici
ottengono la possibilità di commerciare in
tutti gli angoli dell’impero
d’Oriente, senza dover sottostare
ad alcuna visita doganale né pagare
tasse o gabelle, ed un quartiere a
Costantinopoli, lungo il Corno
d’Oro, dove il doge farà costruire
una chiesa, attorno alla quale sorgerà
una vera e propria colonia
veneziana, con pozzi per l’acqua,
magazzini, un forno, tre scali marittimi. In
aggiunta, l’imperatore riconosce al doge il
titolo di duca della Dalmazia e quindi, implicitamente,
il dominio della Repubblica
sulle posizioni già acquisite lungo la costa
adriatica nord-orientale, ampliandolo con
l’assegnazione della base strategica di
Durazzo. Da questo momento Venezia tenderà
ad avere «l’egemonia commerciale [...]
a Costantinopoli, a danno soprattutto degli
amalfitani», i quali diventeranno «praticamente
dei tributari dei veneziani; ma a
danno anche degli stessi interessi bizantini
e soprattutto delle entrate del fisco imperiale»,
che subiranno «una forte contrazione a
causa dei privilegi doganali concessi ai
veneziani» [Pertusi 82]. In ogni caso, grazie
a questa bolla d’oro, comincia da quest’anno
la penetrazione dei venetici nel Levante, inizia
«il commercio mondiale di Venezia», ed
infatti si fondano i Mercati di Rialto (1097).
Tale lucrativo commercio attira Pisa e
Genova, che per ampliare i loro traffici colgono
l’occasione offerta dalla prima crociata
(1095-1099), che si conclude con la fondazione
del regno latino di Gerusalemme.
Venezia inizialmente non partecipa alla crociata,
perché non può portare la guerra là
dove conclude affari commerciali,
ma poi invia una
flotta per aiutare i crociati
a consolidare le loro posizioni
(1099). Accostando a
Rodi, la flotta venetica
trova quella pisana all’àncora
e data la rivalità esistente
si attacca battaglia. I
pisani vengono sconfitti e
sono estromessi da ogni
interesse commerciale nei
porti bizantini, dove
Venezia esercita un vero e
proprio monopolio. Intanto,
in laguna era iniziata la
terza costruzione (1063-
1094) della Basilica di S.
Marco, dopo la prima (832)
e la seconda (976), per una
esigenza eminentemente politica. Il rinfocolarsi
di rivalità tra Aquileia e Grado aveva
convinto il doge sulla necessità di procedere
ad una vera e propria rifondazione, ricostruendo
la Basilica di S. Marco in forma più
grandiosa, più ricca, più degna, quanto
meno possibile europea e quanto più possibile
bizantina: è addossata al Castello
Ducale per simboleggiare che il potere politico
si appoggia alla religione e viceversa, e
nei tre secoli successivi sarà ancora rifinita
«con uno spettacoloso arredamento di
mosaici, di sculture, di orificerie» ...
124
1000
.Intorno a questa data, il profondo canale
che divide la città si chiama Rivo Businiacus,
poi Rivo Alto e infine Canal Grande.
Le isole dell’una e dell’altra sponda sono
denominate:
– Rivo Alto (poi Rialto): comprende «la parte
che conserva ancora il suo nome e dove
sorgono le chiese di S. Giacometto e di S.
Giovanni Elemosinario, e l’altra parte, che
da San Bortolomio si stende sino a S.M.
Formosa» [Molmenti I 37].
– Scopulo (poi Dorsoduro): qui sorgono le
chiese di S. Agnese, dell’Angelo Raffaele,
di S. Nicolò dei Mendicoli, di S. Marta e
della Santissima Trinità.
– Gemini «o Zemelle o Zimole, ricche d’ortaglie»
[Molmenti I 38], con le chiese di S.
Zaccaria e di S. Giovanni in Bragora e
anche quelle di S. Filippo e Giacomo, di S.
Provolo e di S. Severo.
– Luprio (poi Santa Croce): una lunga isola
divisa in due parti, «l’una dove sorge la
Chiesa di S. Giacomo dell’Orio, l’altra dov’è
quella dei Santi Ermagora e Fortunato, volgarmente
San Marcuola» [Molmenti I 38].
– Olivolo o Castrum Olivoli (poi Castello), una
delle più grandi isole sopra le quali sorge e
si sviluppa Venezia, il luogo dove la leggenda
racconta che «Antenore, guidatore
degli Eneti, in difesa delle isole della laguna»
[Molmenti I 39], costruisce un castello e
dove s’insedia la diocesi di San Pietro.
– Spinalunga, così detta forse perché formata
da otto isolotti che assomigliano a una
spina di pesce. Il nome diventa in seguito
Giudecca forse perché vi sono ospitati gli
ebrei. Alcuni, comunque, lo fanno derivare
da zudegà, la frase in veneziano con la quale
si aggiudicano, intorno all’anno 800,
«alcuni terreni di Spinalunga alle famiglie
dei Barbolani, dei Flabanici, dei Coloprini,
richiamati dall’esilio» [Molmenti I 39]. In
ogni caso, la Giudecca è l’isola più estesa e
più vicina al centro storico, che sarà assegnata
al sestiere di Dorsoduro, dal quale è
peraltro separata da un canale chiamato
Vigano (poi Canale della Giudecca).
– Adrio, Ceo, Biria, Iria, Ombriola, Plombiola,
o «Barbarìa, Biri, Campo-Ruolo (Orseolo),
125
Canalecto o Canaredo
(Cannaregio),
Mendigoli, Gallion,
Quintavalle, Teran,
Zattere ecc. Unite a
poco a poco con
ponti, formarono la
città» [Molmenti I 40]
la quale – una volta
stabiliti i confinia, cioè le circoscrizioni territoriali,
che più tardi si chiameranno anche
insulae, e che prenderanno il nome del santo
titolare della parrocchia – sarà divisa in
sestieri [v. 1171].
.9 maggio: Festa dell’Ascensione (o Sensa).
Il doge Pietro Orseolo II, dopo aver assistito
alla celebrazione della santa messa
nella Chiesa di S. Pietro di Olivolo e ricevuto
il Gonfalone di S. Marco, un vessillo di
guerra raffigurante molto probabilmente il
Leone alato, simbolo di raggiunta indipendenza
benedetto dal vescovo di Olivolo, dal
pa triarca di Grado e dal papa Silvestro II
(999-1003), parte al comando di una grande
flotta in soccorso della Dalmazia marittima
per difenderla dai croati (che l’insidiano
da terra) e dai pirati narentani (che la
molestano dal mare). La spedizione ha un
duplice scopo: da una parte dare una mano
ai bizantini, che ne hanno il dominio,
ma sono impossibilitati a difenderla, perché
impegnati in guerra con i bulgari e con
altre genti, e perciò chiedono alla Repubblica
di porre il territorio costiero sotto la
propria tutela; dall’altra parte dare una
nuova lezione ai narentani [v. 840], che
continuano a disturbare il commercio di
bizantini e venetici, anche perché il doge si
è stancato di pagare loro il pizzo o tributo di
libera navigazione. Con questa missione, il
doge bonifica le coste dell’Istria e della Dalmazia
da Pola a Ragusa, eliminando senza
pietà chi si oppone, occupando una serie di
postazioni utili al commercio marittimo e
ottenendo da parte delle popolazioni giuramento
di fedeltà e obbedienza.
Lasciata Venezia, così racconta il cronista
Giovanni Diacono [De Biasi La cronaca ... II
110-16], il doge bordeggia il Dogado e arriva
a Grado, accolto dal popolo festante e
dal patriarca che celebra la santa messa nella
Chiesa di S. Eufemia. Lasciato il porto di
Grado, il doge arriva prima a Parenzo e
quindi a Pola. In ognuna delle due città
istriane egli riceve l’omaggio dei vescovi,
del clero e del popolo. Proseguendo, la flotta
arriva a Ossero, nell’isola di Cherso e qui
riceve il giuramento di fedeltà degli abitanti
e accoglie, arruolandoli, quanti si
offrono di servire la Repubblica. Arricchita
di braccia, la flotta si dirige a Zara, dove è
accolto dal vescovo e dal capo civile; riceve
il giuramento di fedeltà al quale si associano
i delegati delle isole di
Arbe e Veglia. Il doge si
ferma a Zara per sei giorni
intanto una squadra della
flotta spintasi in perlustrazione
a sud della costa assale,
presso l’isola di Cazza (a
sud di Lissa), un convoglio
proveniente dalla Puglia; a
bordo vi sono 40 fra i più
nobili e potenti narentani. I
prigionieri sono condotti a
Traù. Ripreso il viaggio con il grosso della
flotta, il doge giunge nell’isola di Pasman e
da qui intima a tutte le isole vicine di
arrendersi spontaneamente, minacciando
in caso contrario di intervenire con la forza.
Raccolta la resa, il doge sbarca a Traù,
dove si ricongiunge con i suoi che avevano
catturato il convoglio narentano. Giunto a
Spalato, la metropoli della Dalmazia, si ripete
l’omaggio da parte delle autorità religiose
e della popolazione. Qui incontra il
principe dei narentani, segue una trattativa
e vengono liberati 34 dei 40 prigionieri
(6 rimangono in ostaggio del doge) dietro
la promessa dei narentani di rinunciare al
tributo già imposto ai venetici e non molestare
per il futuro la navigazione
nel Golfo. A questo
punto cominciano a
sorgere delle difficoltà.
Curzola si rifiuta di obbedire
e anche Làgosta oppone
una tenace resistenza. Il
doge allora è costretto
all’uso della forza e dopo
aver «snidato» i pirati
dalle loro basi nella
126
Pagania [v. 840] occupa
e rade al suolo l’insediamento
dell’isola di
Làgosta, porto principale
dei pirati, prende
anche Ragusa [che in
seguito si renderà indipendente]
e quindi
veleggiando lungo la costa
per ritornare in laguna,
compie il trionfale viaggio di ritorno
attraverso le stesse città che avevano fatto
atto di sottomissione al Dogado e di cui si
era assicurato la fedeltà: l’isola di Pasman,
Traù, le isole di Arbe e Veglia, Zara, Spalato,
Ossero, Pola e Parenzo. Da questo momento
si può dire che l’Adriatico diviene il Golfo di
Venezia, si pongono cioè le basi per quello
che sarà lo sviluppo dell’impero veneziano,
per cui il controllo della costa adriatica, da
sotto la foce del Po (sulla costa italica) a Zara
(in Dalmazia), alla foce del fiume Narenta,
alle Bocche di Cattaro e anche oltre, sarà così
importante che la Repubblica si farà trovare
sempre pronta a scendere in guerra per
costringere le comunità ribelli a sottomettersi,
sorvegliandole poi con una sollecitudine
gelosa, cercando di impedire ad altri di
installarvisi, e mantenendo delle divisioni
fra le popolazioni, per costringerle con più
sicurezza all’obbedienza [Cfr. Diehl 212]: le
rive della costa adriatica offrono fondamentali
avamposti commerciali, «porti ammirevoli,
scali perfettamente amministrati, tappe
preziose e sicure» [Diehl 210] che la
Repubblica nel tempo guarnirà di cittadelle
fortificate, estendendo poi il suo dominio
oltre che sulle coste della Dalmazia
anche su quelle dell’Albania, detta
Albania veneta o veneziana, comprendente
un territorio che corrisponde grosso
modo all’area che inizialmente va dalle
Bocche di Cattaro, con i porti di Castelnuovo
e Cattaro, giù fino a Butrinto con
diverse importanti città costiere come
Budua, Antivari, Dulcigno, Durazzo e Valona.
.Il doge, ritornato dalla sua missione come
dominatore della Dalmazia, riceve dall’assemblea
generale il titolo di Dux Veneticorum
et Dalmaticorum (duca dei venetici e
dei dalmati) poi conservato anche dai suoi
successori. Per celebrare questa missione
nasce la Festa della Sensa, cioè il simbolico
sposalizio di Venezia col mare, che all’inizio
è una semplice benedictio, o benedizione,
attuata per primo dal doge Pietro Orseolo
II, ma poi si passerà ad una vera e
proprio desponsatio (sponsale) [v. 1177] e da
allora e per secoli, nel giorno della Sensa
(Ascensione), il doge si recherà al Lido,
parteciperà alla funzione religiosa nella
Chiesa di S. Nicoletto e poi sposerà Venezia
al mare, gettando una vera d’oro in acqua
[legata a un sottile filo per recuperarla ...] e
pronunciando la formula di rito augurale:
‘Desponsamus te, mare, in signum veri perpetuique
dominii’ (Ti sposiamo, o mare, in segno
di vero e perpetuo dominio).
.22 settembre: un documento attesta che
il vescovo Rozo concede al doge la terza
parte del porto e mercato di Treviso.
.Costruita sul campiello prospiciente il
Canal Grande, a fianco di quello che sarà
chiamato Palazzo Grassi, la Chiesa di S. Samuele
[sestiere di S. Marco] sarà distrutta
da un incendio (1106), rifabbricata in stile
gotico (1168) con il suo bel campanile alto
30 metri, poi ancora riedificata (1683-85)
nello stesso stile. Vi sarà battezzato Giacomo
Casanova. Nel 1952 la facciata viene
rimaneggiata con l’apertura della loggia
superiore. Sull’altare maggiore c’è un crocifisso
trecentesco attribuito a Paolo Veneziano.
La chiesa conserva anche la Vergine
Ortocosta, tavola ad encausto venerata dai
basileus e giunta a Venezia nel 1541. S. Samuele
è il centro cittadino del culto di san
Spiridione di cui contiene una reliquia. Il
nome del santo è in gran parte legato alla
vittoria riportata dai veneziani contro i
turchi nella difesa di Corfù: san Spiridione
127
con una torcia in mano guida un’incessante
processione di spiriti per 42 giorni consecutivi
finché i turchi non tolgono l’assedio
[v. 1716]. Il culto di san Spiridione continua
fino al 1915, anno in cui il patriarca
La Fontaine lo elimina dal calendario
veneziano.
1001
.Il sacro romano imperatore Ottone III
parte da Ravenna nottetempo e viene in
visita a Venezia per tre giorni in incognito,
forse anche per attestare la grande simpatia
esistente fra i due stati, ma in effetti per
chiedere al doge di aiutarlo nella spedizione
punitiva che egli sta organizzando, assieme
al papa Silvestro II, contro le città
ribelli del sud d’Italia. Il doge lo ospita cortesemente
nell’isola di S. Servolo, ma oppone
un garbato e deciso rifiuto: a quella spedizione
Venezia non parteciperà.
1002
.Muore improvvisamente Ottone III colpito
da un violento attacco di vaiolo o da
febbre malarica. Gli succede Enrico II, che
per celebrare la sua incoronazione e dimostrare
la sua amicizia a Venezia, concede
(16 novembre) la ratifica dei soliti privilegi
commerciali e riferendosi al doge Pietro
Orseolo II usa il titolo di duca dei venetici e
dei dalmati, «il che prova esser vero che la
concione generale, od assemblea pubblica,
gli aveva decretato (al ritorno dalla fruttuosa
spedizione) il titolo di dux Dalmatiae,
rimasto poi anche ai successori» [Musatti
12], e la co-reggenza del figlio 18enne
Giovanni. L’imperatore terrà inoltre a cresima
a Verona (1004) l’ultimo figlio del doge.
1004
.Il doge salpa al comando di una flotta
per soccorrere Bari assediata dai saraceni e
già padroni della Sicilia [altri autori indicano
date diverse, oscillanti tra il 1002 e il
1003]. Bari è difesa dai bizantini, che vi
tengono una guarnigione con il capitano
Gregorio Tracaniotis. L’assedio è condotto
dall’emiro musulmano di Sicilia, Dscha
Afar. Dopo cinque lunghi mesi, quando la
città sembra prossima a cedere, giunge la
flotta comandata dal doge in persona,
Pietro Orseolo II. I musulmani vengono
sconfitti (22 settembre) e la Repubblica dimostra
così di essere stata fedele al patto stipulato
con il basileus nel 992, mettendo la
flotta a disposizione del basileus in caso di
aiuto. Costantinopoli ringrazia e approva la
nomina a co-reggente di Giovanni, che viene
anche creato patricius o patrizio e poi
riceve in sposa una nipote del basileus, Maria
Argyropoula, la quale porterà a Venezia
le reliquie di santa Barbara di Nicomedia,
deposte nel Monastero di S. Giovanni
Evangelista a Torcello; dopo la demolizione
del complesso (1810) le spoglie saranno
traslate nella Chiesa di S. Martino di Burano.
Rientrando a Venezia, la flotta della Repubblica
coglie l’occasione per riaffermare
il predominio sul medio Adriatico stabilito
all’alba del secolo.
128
.Miracolo a S. Marco,
molto probabilmente organizzato
da un’abile regia:
non si trova più il corpo di
san Marco e allora si convoca
il popolo in chiesa, si
alzano fervide preghiere e
finalmente ecco che «si
apre a un tratto un pilastro e appare il braccio
del santo» [Molmenti I 120]. Il corpo era
stato nascosto dal doge dopo l’incendio del
976 e l’inizio dei lavori di ricostruzione della
chiesa.
1007
.Prima documentazione riguardante la
Chiesa di S. Giovanni Decollato, in veneziano
S. Zan Degolà [sestiere di S. Croce], la cui
costruzione sembra risalire al 6° secolo.
Riedificata e restaurata in più occasioni, la
chiesa sarà successivamente rimaneggiata,
ma il suo impianto veneto-bizantino, unico
esempio integro rimasto a Venezia, non
subirà modifiche. La facciata in cotto invece
risale al 18° secolo. Il piccolo campanile,
incorporato nella zona absidale, viene costruito
in sostituzione di quello cuspidato
in cotto e isolato, visibile nella pianta di J.
de’ Barbari (1500) e abbattuto nei primi anni
del 18° secolo. Durante la dominazione
francese la chiesa è sconsacrata e adibita a
magazzino, il che devasterà l’originaria pavimentazione
e parte delle colonne che nel
21° sec. si presentano deteriorate. Con i restauri
eseguiti nel 1945 sono rinvenuti degli
affreschi medioevali ai quali Andrea Pagnes
dedica uno studio, basandosi sulle risultanze
di svariati citici.
.Fierissima pestilenza
che causa molte vittime.
1008
.Giovanni Orseolo,
figlio del doge Pietro,
muore a causa della peste
assieme alla moglie Maria.
I suoi due fratelli, Orso e
Vitale, hanno intrapreso intrapreso la carriera
militare (poi diventeranno il primo
patriarca di Grado e l’altro vescovo di
Torcello). Rimane l’ultimo fratello, il quindicenne
Ottone Orseolo, figlioccio di Ottone
III, che viene nominato co-reggente.
1009
.Settembre: il dolore per la morte immatura
del giovane figlio e della bella
nuora hanno minato il fisico del doge che
a soli 48 anni muore (settembre 1009). Egli
sarà ricordato come il primo grande indimenticabile
doge della storia di Venezia.
Novecento anni dopo il Comune di Venezia
deciderà (1879) di intitolare il bacino
realizzato per l’approdo e il riparo delle
gondole col nome di Bacino Orseolo, come
recita una targa marmorea. Un’altra targa,
collocata sempre in bacino, lo ricorda così:
RIVERITO DAI CESARI D’ORIENTE E
S. MARCO IL PALAGIO DUCALE ACCREBBE ED
PIETRO ORSEOLO II
.Ottone Orseolo è il 27° doge (settembre
1009-novembre 1026). Subentra al padre ed
ha soltanto 15 anni. A 18 anni viene sposato
alla figlia del re di Ungheria. Una unione
che scatenerà poi le pretese dei re d’Ungheria
sulla Dalmazia marittima veneziana.
Durante il suo dogado egli obbliga
(1017) il vescovo di Adria a rendere Loreo e
il vicino Porto Fossone sull’Adige, poi
sconfigge i pirati, che molestano i dalmati.
1015
.«Guerra di Adria per i confini, percioche
essi pretendendo ragione in Loreto, et
Capodargere, occupano Loreto, ma rotti in
un fatto d’arme dal Doge, si recupera Loreto
allora assai grossa terra» [Sansovino 13]. Il
vescovo di Adria dunque occupa il castello
di Loreo con l’intenzione di sottrarlo alla Repubblica,
che lo possiede da tempo. Il castello
ha una importanza strategica enorme, in
129
quanto garantisce l’accesso a quelle fondamentali
arterie d’acqua, quali l’Adige e il Po.
L’Adige consente di arrivare fino a Verona e
poi su verso Trento e Bolzano e da lì in
Germania. Il Po permette invece di raggiungere
Pavia, crocevia europeo, e da lì Roma e
la Francia. La Repubblica se lo riprende
prontamente.
abitata dagli antichi veneti, occupata in prosieguo
di tempo dai greci e dagli etruschi,
assurge ad importante emporio commerciale
e centro di diffusione della cultura greca.
In seguito diventa colonia siracusana, poi è
conquistata dai galli e quindi posseduta dai
romani, divenendo un importante municipio.
Il progressivo interramento del porto
ne determina la decadenza. Aggregata all’esarcato
di Ravenna passa alla Chiesa (754),
che la dona ai vescovi (882), poi il sacro
romano imperatore Federico II la cede agli
Estensi (1221) e da questi passa ai Carraresi.
Torna ancora agli Estensi e dal 1345 al 1438
appartiene alla Repubblica di Venezia.
Distrutta nel 1482 durante la guerra tra
Venezia e Ferrara e ridotta a un villaggio
spopolato e malarico, decide di darsi a
Venezia, che la riedifica e compie importanti
opere di bonifica che le consentono una
ripresa economica, in particolare il taglio di
Porto Viro, ovvero la deviazione verso sud
del corso del Po operata all’inizio del 17°
sec., la salverà dalla decadenza completa:
dopo la deviazione artificiale delle acque
del Po nella sacca di Scardovari per impedire
l’interramento della laguna, l’economia
di Adria comincerà una lenta ripresa, che
culminerà con le radicali bonifiche che renderanno
coltivabili e produttivi i terreni circostanti.
Nel 1951 è danneggiata gravemente
da una alluvione.
1018
.Spedizione del doge Ottone Orseolo per
porre fine alle scorrerie dei pirati lungo le
coste della Dalmazia e le isole del Quarnaro.
L’operazione ha successo e procura alla
Repubblica il riconoscimento di quelle popolazioni
costiere che volentieri rinnovano i
patti conclusi in precedenza [v. 1000], impegnandosi
a pagare un tributo annuo in cambio
di protezione.
.Orso Orseolo, fratello del doge, già vescovo
di Torcello e non ancora trentenne,
viene nominato patriarca di Grado (1018-
45), succedendo a Vitale Candiano (967-
1018). Gli altri patriarchi di questo secolo
saranno: Domenico Belcano (1045), Domenico
Marengo (1045-69), Domenico Cerboni
(1073-84), Giovanni Saponario (1084-91),
e Pietro Badoer (1091-1104).
.La magnifica Chiesa di S. Maria Assunta a
Torcello, fondata nel 640 e restaurata nell’anno
864, viene adesso ancora rinnovata
ad opera del vescovo Vitale Orseolo, fratello
del doge in carica, che la ingrandisce e arricchisce.
1020
.Si fonda la Chiesa di S. Sofia [sestiere di
Cannaregio] dedicata a santa Sofia di Fermo,
vergine e martire, morta nel 250. Ristrutturata
più volte, la chiesa assumerà il
suo aspetto definitivo con il restauro completato
nel dicembre del 1568 ad opera di
Antonio Gaspari: è di modestissime dimensioni,
incastrata tra le case di Strada
Nova, dalle quale si nota per il piccolo tozzo
campanile. Ancora restaurata (1697), la
chiesa verrà soppressa e chiusa al culto
(1810), ma poi riaperta (1836). All’interno
due tele della bottega del Bassano, poi opere
di Palma il Giovane e di Joseph Heintz.
.Si fonda il Monastero Benedettino maschile
di S. Giorgio in Alga con annessa chiesetta
nell’isola omonima. Nel 1350 su-
bentreranno gli Agostiniani
e poi l’isola sarà trasformata
in polveriera.
.Si fonda a Torcello il
Monastero Benedettino femminile
di S. Giovanni Evangelista,
mentre a fianco
della cattedrale sorge la
Chiesa di S. Fosca.
1021
.Risale a quest’anno il
primo documento relativo alla ricostruzione
della chiesa dedicata ai 12 apostoli e
quindi detta Chiesa dei S. Apostoli [sestiere
di Cannaregio], fondata sembra nel 9° secolo.
Ricostruita nel 1021, distrutta da un
grande incendio che colpisce proprio quella
parte della città (gennaio 1106), la chiesa
sarà ancora ricofabbricata e in seguito subirà
nuovi interventi ad opera di Alessandro
Vittoria, a partire dal 1575. In questa occasione,
le spoglie della regina di Cipro, Caterina
Corner, qui sepolta [v. 1510], sono
traslate nella Chiesa di S. Salvador [v. 1177] e
poste sotto una lapide a pavimento. Il campanile,
eretto a partire dal 1672 è poi ultimato
da Andrea Tirali nel secondo decennio
del 1700. All’interno opere di G.
Diziani, F. Maffei, G.B. Tiepolo, P. Veronese
e altri.
1023
.Aria di fronda contro il doge Ottone,
per i suoi atteggiamenti autoritari, messa in
atto dal tribuno Domenico Flabanico: il
doge e i suoi parenti fuggono per evitare
problemi e si rifugiano in Istria. Il patriarca
di Aquileia, Wolfang von Treffen (Poppone),
approfitta della situazione e con
l’acquiescenza del sacro romano imperatore
Enrico II (1014-24) s’impadronisce di
Grado, con la scusa di tutelare i beni del
patriarca Orso Orseolo, che ha seguito il
fratello doge in Istria. L’invasione di Poppone
alla testa di un gruppo di cittadini di
Aquileia si risolve però in atti vandalici,
saccheggi e stupri di monache [v. 1024].
1024
130
.Il doge, richiamato a Venezia dai suoi
sodali, ritorna dal breve esilio in Istria, assieme
al fratello patriarca ed entrambi guidano
la riconquista di Grado: il papa Giovanni
XIX (1024-32) riconoscerà (dicembre)
la legittimità del titolo patriarcale di Grado
messa in discussione da Poppone [v. 1023],
una decisione che in seguito riceverà l’avallo
del Concilio di Roma del 1053.
1025
.Fondazione della Chiesa di S. Leonardo
[sestiere di Cannaregio]. In seguito sarà ricostruita
con un campanile isolato e quindi
ancora consacrata il 4 maggio 1343. Danneggiata
dal crollo dello stesso campanile
(1595) verrà ricostruita su progetto di Bernardino
Maccaruzzi, allievo del Massari.
Chiusa nel 1807, la chiesa, sede storica della
prima Scuola della Carità [v. 1116], sarà
spogliata di tutto e adibita a deposito di
carbone. In seguito, recuperata e ristrutturata
dal Comune sarà utilizzata come sala
polivalente e si chiamerà infatti Sala San
Leonardo.
1026
.Il doge Ottone Orseolo deve far fronte
ad una nuova sommossa [v. 1023], ancora
manovrata dal tribuno Domenico Flabanico
[v. 1023], perché si è opposto alla nomina
a vescovo di Olivolo di Domenico Gradenigo,
appena diciottenne [v. 1008].
Deposto, rasato di barba e capelli in segno
di disprezzo, il doge viene mandato in esilio
a Costantinopoli, dove muore di malattia
(1032).
131
.Si elegge, dopo aver ristabilito l’ordine,
il 28° doge, Pietro Centranico (novembre
1026-marzo/aprile 1032), grazie a un compromesso
fra le varie famiglie di potenti. Il
nuovo doge sarà costretto ad intraprendere
una politica estera fatta di contrapposizioni
non soltanto contro le potenze mondiali
dell’epoca, l’impero romano d’Oriente, il
sacro romano impero e il papato, ma anche
contro il re degli ungari che istiga i dalmati
alla disubbidienza.
.Si ricostruisce la Chiesa di S. Martino
Vescovo [sestiere di Castello, lungo la fondamenta
di fronte all’Arsenale] al posto
della primitiva chiesetta forse del 6° secolo.
Nel 1161 viene rifabbricata in stile venetobizantino
e infine rinnovata (1540) su progetto
del Sansovino. Ha una facciata di tipo
toscano e sopra la porta, dentro un contorno
marmoreo del 1538, san Martino che
dona il mantello al povero.
1027
.Dopo la morte di Enrico II (1024) e una
vacatio di quasi 3 anni, il nuovo sacro
romano imperatore, Corrado II, incoronato
all’inizio di quest’anno, vuole fare di Venezia
«un baluardo contro l’Oriente in mano
all’impero germanico» [Rendina 89]. Egli
mira quindi ad impossessarsi di Venezia:
da una parte non rinnova i vecchi privilegi,
dall’altra costringe il papa Giovanni
XIX ad un nuovo sinodo dei vescovi (6
aprile 1027) per confermare la supremazia
di Poppone, cardinale d’Aquileia, nei confronti
del patriarcato di Grado protetto da
Venezia e da Costantinopoli. I venetici
s’indignano perché considerano il fatto
un’intrusione negli affari della Repubblica.
Ma passare dalle parole ai fatti non è sempre
facile per cui il decreto del sinodo resta
lettera morta: ci sarebbe voluta la forza per
imporlo ai venetici e la volontà di mettersi
contro il nuovo basileus. Poppone rimane
scornato. Come contentino Corrado II gli
cede una parte del Friuli. Questa regione
godrà il favore dei regnanti tedeschi fino al
1420, quando nel corso della guerra contro
il patriarca di Aquileia e Sigismondo, re di
Germania, Ungheria e Boemia, e futuro
imperatore (dal 1433), i venetici acquisteranno
Udine, tutto il Friuli e l’Istria: il
patriarca dovrà accontentarsi di tenere soltanto
Aquileia e qualche castello.
1028
.«Chiesa di San Gervaso detto Trovaso,
ristaurata dalla famiglia Barbariga et Caravella»
[Sansovino 13]. La chiesa, fondata
forse nel 7° sec. [sestiere di Dorsoduro], ricostruita
adesso grazie alla famiglia Barbarigo
è dedicata ai santi Gervasio e Protasio,
i due martiri le cui spoglie erano state
trovate a Milano nel 386. In veneziano è
detta S. Trovaso per assimilazione fonetica
dei due nomi. Distrutta dal fuoco nel 1106
viene ricostruita finché dopo un altro incendio
[v. 1583] non sarà rifatta, a partire
dal 26 luglio 1584 da Francesco Smeraldi,
allievo di Palladio. La consacrazione avviene
il 22 luglio 1657. La chiesa ha due facciate:
una in Campo S. Trovaso, l’altra sulla
fondamenta a fianco del campanile. All’interno
opere di Michele Giambono, Palma
il Giovane e Jacopo Tintoretto. Accanto
alla chiesa sorgerà nel 17° sec. lo Squero di
S. Trovaso, piccolo cantiere dove si costruiscono
le gondole circondato dall’abitazione
ad uso delle maestranze impegnate
nello squero: singolare costruzione in
legno simile alle case del Cadore perchè i
primi carpentieri saranno spesso cadorini.
1030
.Si fonda la chiesa dedicata ai santi
Liberale (o Liberio, discepolo di sant’Eliodoro,
detto Liberale per la sua generosità,)
e Alessio, poi dal 1231 intitolata a santa
132
Marina [sestiere di Castello] per l’arrivo a
Venezia delle spoglie della santa, che un
mercante veneziano, un certo Giovanni
Bora, aveva acquistato a Costantinopoli.
La Chiesa di S. Marina, sarà annualmente
visitata dal doge il 17 luglio, giorno di ricorrenza
della santa che s’invoca contro le
febbri malariche e quindi assai rispettata in
laguna. Durante la dominazione francese
sarà soppressa (1810) e trasformata in osteria:
il Cicogna ci racconta che che le ordinazioni
ai tavoli ricordano gli altari distrutti:
un bocàl al Santissimo, un bocàl a la
Madona. In seguito, la chiesa viene abbattuta
(1820) e sul suo sedime sorge l’albergo
Santa Marina. Le reliquie della santa sono
traslate nella Chiesa di S.M. Formosa.
1032
.Si ridestano i contrasti fra le famiglie
affamate di potere: l’assemblea popolare
guidata dal patriarca di Grado, Orso Orseolo,
decide la deposizione del doge Pietro
Centranico e il suo esilio a Costantinopoli,
dopo avergli fatto subire la stessa
umiliazione del taglio della barba e dei capelli
imposta da Centranico al suo predecessore.
Segue un lungo interregno, governato
dal patriarca di Grado come vicedoge:
egli tenta di far ritornare il fratello
esiliato a Costantinopoli, Ottone Orseolo
[v. 1026], che però rifiuta. Un certo Domenico
Orseolo, non appartenente al casato
del doge, riesce ad usurpare il trono ducale
per uno o due giorni. Il popolo lo scaccia.
.Si elegge il 29° doge, il tribuno Domenico
Flabanico (1032-1043), responsabile dei
tumulti popolari contro il doge Ottone Orseolo
[v. 1023 e 1026]. Con questa elezione
viene introdotta la prima legge costituzionale
della Repubblica che limita i poteri del
doge, ponendo fine al tentativo monarchico
ereditario che molti dogi hanno fin qui tentato
di stabilire. Si decreta, cioè, che da questo
momento i dogi non possono più scegliersi
un co-reggente, ma devono essere
affiancati da due consiglieri, uno per la riva
sinistra del Canal Grande e uno per la riva
destra, rispolverando i due antichi tribuniconsiglieri
[v. 756]. Si abolisce quindi il coreggente,
temendo una deriva monarchicoereditaria
e si ritorna al controllo del doge
tramite i due tribuni-consiglieri [v. 756], che
non sono più soltanto consiglieri. La legge
impone loro l’obbligatorietà della presenza
e del voto, senza il quale il capo dello Stato
133
non ha più la possibilità di deliberare validamente.
Da questo momento in poi ogni doge avrà
tribuni-consiglieri-controllori, che formano
il Consiglio del Dux dal quale nascerà il
Minor Consiglio [v. 1143].
1034
.«Chiesa di Santo Apollinare detto Aponale,
fabricata dalla famiglia Sievola. Chiesa
di San Secondo fatta dalla famiglia Baffa»
[Sansovino 13].
La Chiesa di S. Apollinare, in veneziano S.
Aponal [sestiere di S. Polo], viene sponsorizzata
da due famiglie originarie di Ravenna
trasferitesi a Venezia, i Rampani e
i Sievoli (o Scievola, o Sciacola). Più volte
ricostruita e dotata di campanile
(restaurato nel 1476), la chiesa sarà soppressa
nel 1810 e quindi spogliata di tutto,
trasformata dapprima in ricovero notturno
di poveri, poi in mugnaio e falegnameria,
quindi usata come carcere per
detenuti politici e infine come magazzino.
Acquistata da alcuni devoti nel
1840 viene riaperta al culto (1851) e quindi
restaurata (1929). Nel 21° sec. però
risulta tristemente chiusa al culto.
Della Chiesa di S. Secondo con annesso Monastero
Benedettino femminile, costruita dalla
famiglia Baffo sull’isolotto a fianco del
quale poi sorgerà il Ponte della Libertà,
non rimarrà quasi più nulla.
1037
.Sorge la piccola Chiesa di S. Marco in
Vinea [sestiere di Castello] «per celebrare il
ricordo dell’antica tradizione secondo la
quale l’Evangelista, di ritorno da Aquileia,
si rifugiò proprio in questo luogo per sfuggire
ad una tempesta e qui gli apparve un
angelo» [Brusegan Chiese 98]. La chiesetta
verrà ancora rifabbricata nel 1225 su progetto
di Marino da Pisa. Essa sorge in un
ampio vigneto che sarà donato il 25 giugno
1253 da Marco Ziani, figlio del doge, ai
Frati Minori, i quali in seguito vi affiancheranno
la grande Chiesa di S. Francesco della
Vigna. Nel campo omonimo quindi conviveranno
il piccolo antico oratorio e il grande
tempio con annesso cenobio. In seguito,
minacciando rovina, il 15 agosto 1543 si poserà
la prima pietra della ricostruzione di S.
Francesco della Vigna su progetto del Sansovino
ampiamente modificato dal frate
Francesco Giorgi chiamato come consulente
dal doge Andrea Gritti, che qui avrà il
suo monumento funebre. Il completamento
della facciata sarà affidato al Palladio nel
1562. La consacrazione avviene il 2 agosto
1582. Il campanile, costruito tra il 1571 e il
1581 da Bernardino Ongarin, è tra i più alti
della città; colpito da una saetta la sera del
21 settembre 1758 sarà restaurato nel 1760.
Il monastero ridotto a caserma in periodo
napoleonico ritornerà ad ospitare i frati nel
1866 con il passaggio di Venezia sotto
l’Italia.
1040
.Risale a quest’anno il primo documento
storico della Chiesa di S. Canciano, fondata
nel corso del 9° sec. forse da esuli aquileisi e
«dedicata ai tre fratelli romani d’Aquilea,
Canziano, Canzio e Canzianella, martirizzati
nel 304» [Brusegan Chiese 53]. Rifabbricata
nel 16° sec., perché minacciante rovina,
sarà rinnovata nella facciata nel 1705 da
Antonio Gaspari.
.«Concilio nazionale celebrato in Venezia,
nella Chiesa di San Marco» [Sansovino
13].
1043
134
.Muore il doge Domenico Flabanico.
.Si elegge Domenico Contarini I (1043-
marzo/ aprile 1071). È il 30° doge. Al di là
delle guerre contro Zara, indomita città
dalmata, del recupero di Grado, occupata
dal patriarca di Aquileia [v. 1023], e della
vittoria in Puglia sui normanni, il nuovo
doge non dovrà affrontare grandi controversie.
Sottomessa Zara e ripresa Grado,
Domenico Contarini sarà nominato prima
archiproto e poi magister da parte di
Costantinopoli. La quasi-pace porterà
grandi benefici, anche perché Contarini
continuerà nell’operato del suo predecessore
Flabanico il quale, attraverso l’espansione
agricola dell’entroterra del Po e il
rafforzamento della flotta navale, era
riuscito a creare nuove potenzialità economiche
e quindi nuova nobiltà e nuove
alleanze. Durante questo dogado si ricostruirà
(1063) la Chiesa di S. Marco perché
diventi la più fastosa della città.
.«Guerra prima di Zara per occasione
della sua ribellione» [Sansovino 13]. Angariata
dai pirati, costretta a chiedere aiuto ai
venetici e salvata dal doge Pietro Orseolo II
[v. 1000], Zara si è adesso ribellata alla Repubblica
per istigazione del re d’Ungheria,
ma il doge Contarini ristabilisce il protettorato
della Repubblica: per i venetici Zara
rappresenta il perno del loro dominio sul
medio Adriatico. Dal 59 a.C. municipio romano,
Zara diventa la capitale della provincia
bizantina della Dalmazia dopo la
distruzione di Salona (752). Acquisita in via
provvisoria dalla Republica con la spedizione
del doge Orseolo (1000) e in via definitiva
all’inizio della quarta crociata (1202),
la città cadrà poi ripetutamente nelle mani
degli ungari a seguito di violente lotte e
insurrezioni. Nel 1409 Ladislao di Durazzo,
re di Napoli e di Ungheria vende tutti i suoi
diritti sulla Dalmazia alla Repubblica di
Venezia.
1044
.Al Lido di Venezia, per volontà congiunta
del patriarca di Grado, del vescovo di
Castello e del doge Domenico Contarini
[che vi sarà sepolto (1071)], si costruisce la
Chiesa di S. Nicolò (al posto della piccola cappella
che conterrà dal 1100 parte dei resti di
san Nicolò di Mira in Asia Minore, il santo
più invocato dalle genti di mare). In seguito
si erige anche l’annesso Convento Benedettino
maschile (1053). Il complesso, inaugurato nel
1053, sarà dotato di merlature e di una torre
di avvistamento a protezione dell’ingresso
del porto [v. 1099]. La chiesa con il suo campanile
barocco verrà ricostruita tra il 1626 e
il 1629 e assegnata ai francescani. Qui si celebrerà
la messa dopo la cerimonia dello
Sposalizio del Mare, nella Festa della Sensa, a
ricordo della vittoria del doge Orseolo II [v.
1000]. Sopra il portale della chiesa la statua
del doge Domenico Contarini, uno dei fondatori
del Convento. All’interno dipinti di
Palma il Vecchio e di Palma il Giovane.
1046
.24 settembre: il veneziano Gerardo Sagredo
(980-1046) incontra il martirio per la
fede: un gruppo di pagani lo spinge giù dal
monte Kelen, che in suo onore si chiamerà
Monte Gerardo. La Chiesa lo consacrerà
santo e Venezia gli dedicherà una parrocchia,
quella di S. Gerardo Sagredo a Sacca
Fisola [v. 1963]. Colpito da grave febbre
all’età di cinque anni, i genitori chiedono la
grazia a san Giorgio per la sua guarigione.
Guarito e raggiunta l’età adatta, Giorgio
Sagredo entra nel Monastero Benedettino di
S. Giorgio Maggiore e in ricordo del padre
da poco deceduto, prende il nome di Gerardo.
Dopo alcuni anni diventa priore del
monastero e poi abate, ma infine rinuncia
alla carica per andare in pellegrinaggio a
Betlemme in Palestina. Giunge a Zara in
nave, ma invece di proseguire per la Terrasanta,
decide di fermarsi in Ungheria. Riceve
l’incarico di magister (maestro) dal figlio
del re Stefano il santo (969-1038), primo re
d’Ungheria, poi decide di vivere da eremita.
Dopo un certo periodo di tempo, il re
135
Stefano lo richiama dall’eremo affidandogli
l’evangelizzazione del popolo magiaro, finché
non incontra il martirio.
1052
.«Chiesa di San Biagio fabricata dalla
casa Boncila» [Sansovino 14]. La chiesa
dedicata a san Biagio Vescovo [sestiere di
Castello] ospiterà la comunità greca dal
1470, che potrà così officiare qui il proprio
rito e in seguito istituire anche una confraternita
(1498). È questo un meraviglioso
esempio di convivenza religiosa: nella stessa
chiesa si può ascoltare il rito cattolico e
quello greco bizantino fino al 1543 quando
i greci si trasferiranno nella loro chiesa.
Demolita e ricostruita (1749-54) su progetto
di Francesco Bognolo dicono alcuni, di
Filippo Rossi, proto dell’Arsenale, dicono
altri, la chiesa non si salverà dalla soppressione
napoleonica (1810) con conseguente
spoliazione di tutto, ma eviterà la demolizione
perché diventerà cappella della Marina
Militare (1818) e sarà quindi riarredata
e riaperta al culto. All’interno il monumento
ad Angelo Emo, ultimo grande ammiraglio
della flotta veneziana, opera del Torretto.
1053
.Si demolisce la Chiesa di S. Teodoro per
erigere la Chiesa di S. Marco [v. 1063]. Nel
frattempo le cerimonie civili ufficiali vengono
compiute a S. Nicolò.
.Aprile: il papa Leone IX (1049-54) viene
a Venezia «accettato et festeggiato solennemente»
per onorare il corpo di san Marco.
Con l’occasione, egli ribadisce le decisioni
dell’appena concluso Concilio di Roma
(coesistenza dei patriarcati di Aquileia e
Grado), risolvendo però a favore di Grado
(la nuova Aquileia) il conflitto giurisdizionale
per il primato metropolitico che si trascina
dal 1024: Nova Aquileia totius Venetiae
et Istriae caput et metropolis. Al papa viene
chiesto di consacrare la vecchia Chiesa di S.
Caterina, eretta nel 9° sec., e adesso dedicata
al suo nome, come ringraziamento per aver
difeso i diritti di Venezia nelle questioni tra
il patriarca di Grado e quello di Aquileia. La
chiesa è quindi intitolata a S. Leone, in veneziano
detta Chiesa di S. Lio [sestiere di Castello].
L’ultimo integrale restauro è del
1783. All’interno un dipinto di Palma il Giovane
ed uno di Tiziano e sculture di Pietro
Solari, detto il Lombardo e del figlio Tullio.
1054
.Scisma d’Oriente, ovvero
rottura definitiva tra
Chiesa orientale ortodossa
e Chiesa occidentale cattolica
romana: le due Chiese
si scambiano reciproche
scomuniche che non
saranno mai revocate.
1060
.Risale a quest’anno il
primo documento sull’isola di S. Elena,
sede di un ospizio per pellegrini e di un
monastero. In seguito verrà costruita una
chiesa gotica [v. 1175] e saranno installati
alcuni forni per la flotta (17° sec.). Nel
1806 sarà avocata al demanio e quindi
assegnata alla Marina. Ridotta ad ortaglia
verrà in prosieguo di tempo trasformata in
parco e luogo di svago dell’arciduca
Federico e del conte di Chambord. Ceduta
al Comune nel 1872 viene ridotta a sacca e
ampliata fino ai Giardini napoleonici. Così
ingrandita, l’isola vede sorgere dal 1925
un nuovo quartiere urbano così che la
chiesa chiusa al culto nel 1806 verrà finalmente
riaperta (1928) [Cfr. Tassino
Curiosità ... 733-34].
136
1063
.Inizia la ricostruzione della Chiesa di S.
Marco [v. 976] e la si vuole addossata a
Palazzo Ducale per simboleggiare che il
potere politico si appoggia alla religione e
viceversa. I lavori si concludono sotto un
altro doge [v. 1094]. Eretta sul modello
cruciforme della cappella imperiale dei
Dodici Apostoli di Costantinopoli, voluta
da Giustiniano (6° sec.) e distrutta dopo la
conquista turca del 1453, S. Marco si pone
come un omaggio alle origini bizantine di
Venezia: diversa da tutte le altre chiese
della città che hanno lo stesso schema basilicale
ravennate iniziato a Torcello, la
chiesa è disposta secondo una pianta centralizzata,
a croce greca, in cui ogni braccio
porta una cupola, mentre un’altra cupola è
eretta all’incrocio delle due braccia. L’atrio
o nartece gira su due lati, mentre all’esterno
la facciata ha una decorazione di tipo
romanico. Per ingrandire la chiesa, e realizzarla
a croce greca, è stata abbattuta, o
in parte inglobata, la fiancheggiante chiesetta
di S. Teodoro, e si abbatte anche l’ala
settentrionale del Palazzo Ducale, riempiendo
il piccolo rio che lo separa dalla
chiesa. La chiesa sarà completata sotto il
doge Domenico Selvo (1071-84) e poi inizia
la lunga opera del rivestimento musi-
137
vo e marmoreo, cioè la decorazione della
chiesa con marmi e altri materiali lapidei
preziosi. I mosaici che l’arricchiranno saranno
anche qui, come a Torcello, di epoche
diverse, alcuni opera di maestranze
locali, altri aventi legami con l’arte di Costantinopoli.
Nel 1150, poi, inizia la seconda
fase dei mosaici marciani, mentre tra il
1200 e il 1300 si ha la massima intensità di
lavoro; nel 1535 comincia invece la delicata
fase di graduale sostituzione dei mosaici
secondo nuovi criteri ispirati da Tiziano:
un terzo dei mosaici antichi scompariranno.
Le ragioni di questa terza ricostruzione
di S. Marco, dopo la prima (832) e la seconda
(976), sono eminentemente politiche.
Infatti, tecnicamente, dal punto di vista
della statica e del resto, non è necessario
procedere a questa nuova ristrutturazione.
L’idea prende forma quando il papa sentenzia
che i patriarcati di Grado e Aquileia
possono coesistere, ma spetta a Grado il
primato metropolitico [v. 1053]. È probabile,
dunque, che il rinfocolarsi di rivalità tra
Aquileia e Grado, sfociato nel pieno riconoscimento
del patriarcato di Grado da
parte del papa e del concilio, convinca il
doge Contarini sulla necessità di procedere
ad una vera e propria rifondazione, ricostruendo
la Basilica di S. Marco in forma più
grandiosa, più ricca, più degna, quanto
meno possibile europea e quanto più possibile
bizantina.
1071
.Nella Chiesa di S. Nicolò del Lido, durante
i funerali del vecchio doge Domenico
Contarini, qui sepolto, il popolo, accorso in
massa, acclama il 31° doge, Domenico Selvo
(marzo/maggio 1071-dicembre 1084). Alla
nobiltà non resta che aderire alla volontà
popolare e consegnargli l’investitura, simboleggiata
dal bastone del comando (il baculum).
Accreditato di alto lignaggio e di
discendenza romana, Domenico Selvo gode
di ottimi rapporti internazionali: già consigliere
ducale e ambasciatore (1050) presso il
sacro romano imperatore Enrico III (1039-
56), sposo di Teodora, sorella del basileus Michele
VII, che ovviamente gli aveva concesso
il titolo di protoproedro, la più alta dignità
della magistratura bizantina. Grazie a Teodora,
i rapporti di Venezia con Costantinopoli
diventano se possibile ancora più stretti,
ma a Venezia, Teodora, è motivo di scandalo
e la sua morte fra gli spasimi della cancrena
sembra ai venetici un castigo divino per le
sue abitudini considerate lascive: Teodora è
accusata di lusso eccessivo non gradendosi
che per portarsi il cibo alla bocca, anziché le
mani, come fanno tutti i buoni cristiani, usi
una forchetta d’oro, faccia il bagno tutti i
138
giorni in una vasca d’acqua profumata e
ogni mattina s’inumidisca il viso con la
rugiada raccolta per lei da schiavi premurosi
...È di quest’anno il primo documento
riguardante l’oratorio dedicato dalle monache
a santa Cecilia. La chiesa è rifatta
dopo l’incendio del 1106 e restaurata sia
nel 1205 sia nel 1350, anno in cui si erige
anche il campanile, e si cambia l’intitolazione,
dedicandola a san Cassiano. Nel
1611 la Chiesa di S. Cassiano [sestiere di S.
Polo] sarà rinnovata internamente, mentre
nel corso del 19° sec. sarà ammodernata:
viene abbattuto il portico, come si fa
per molte altre chiese. I portici servono
alle penitenze pubbliche, ma dopo la metà
del 16° secolo si cominciano a demolire
per gli abusi che in essi si commettono. Il
duecentesco campanile, alto 47 metri, si
trova nella zona absidale. La chiesa ospita
le spoglie del grande incisore fiammingo
Jan Sadeler (1550-1600). All’interno si conservano
dipinti di Jacopo Tintoretto e Andrea
Schiavone.
.Cade il campanile della Chiesa di S. Giovanni
Elemosinario [sestiere di S. Polo] presto
ricostruito. La chiesa, fondata nel 9°
secolo, s’incendierà nel 1167 e verrà ristrutturata
nel 1180. In seguito sarà ancora
distrutta dall’incendio di Rialto [v. 1514] e
quindi rifabbricata da Antonio Abbondi,
detto lo Scarpagnino (1528).
.«Chiesa di San Marco finita di mattoni
o pietre cotte, et cominciata dal Selvo [il
nuovo doge] a lavorarsi di mosaico, et incrostar
di marmi [Sansovino 14].
1072
.La Chiesa di S. Luca [sestiere di S. Marco],
fondata nell’11° sec. grazie alle famiglie
Dandolo e Pizzamano, diventa chiesa parrocchiale.
Ricostruita nel 1550 e più volte
rinnovata è infine totalmente restaurata (27
novembre 1756) e quindi riconsacrata
(1767). Nel 1827 dopo un crollo parziale
della facciata viene prontamente restaurata
(1832). Delle precedenti costruzioni rimane
solo il campanile a torretta (44 metri) privo
della cuspide, eretto nel 1457. Nella chiesa
sono sepolti lo scrittore Pietro Aretino
(1556), il poeta Ludovico Dolce (1568) e il
pittore tedesco Johann Carl Loth (1698),
che si era stabilito a Venezia. Sull’altare
maggiore un dipinto del Veronese.
1074
.Enrico Contarini è il primo a chiamarsi
vescovo di Castello invece che di Olivolo.
1076
.Venezia accetta la Promissio dei dalmati,
ovvero l’impegno solenne di non accogliere
sul loro territorio i normanni. In quest’atto
ufficiale manca per la prima volta
«l’intestazione tradizionale bizantina (‘...
imperante domino N.N. gloriosissimo imperatore,
anno autem imperii eius ..., mense ...
indictione ...’), che si riscontra nei precedenti
atti». Questo significa che da adesso, da
«questo momento, possiamo parlare veramente
di uno stato veneto che tratta come
potenza, non più soltanto autonoma, ma
anche sovrana, con le altre potenze sovrane
orientali e occidentali» [Pertusi 81].
139
.Si costruisce di fianco alla Basilica di S. Marco la Chiesa di S. Basso, che sarà distrutta da un incendio
(25 marzo 1661) ma prontamente ricostruita (1676) su progetto di Giuseppe Benoni, mentre la facciata,
non più prospettante nella calle, ma verso la Piazzetta dei Leoncini, è forse dovuta al Longhena.
Nell’agosto del 1809, a seguito delle decisioni napoleoniche, la chiesa sarà chiusa al culto e adibita ad
usi diversi. Restaurata da Ferdinando Forlati (1951-52) ospiterà conferenze, esposizioni e concerti.
1081
.Guerra contro i normanni (1081-85). Venezia accorre alla richiesta di aiuto del basileus Alessio
Comneno (1081-1118) contro il principe normanno che domina l’Italia meridionale, Roberto
d’Altavilla (1015-1085), detto il Guiscardo (in normanno scaltro, in veneziano sgaggio), già conquistatore
di Bari, di Amalfi (1071) e di Salerno (1076), il quale mira alla Grecia e forse anche alla stessa
Costantinopoli ...
Alessio capisce che deve ostacolare o bloccare i rifornimenti e i rinforzi che Roberto può ricevere
dall’Italia e quindi si accorda con i venetici la cui flotta già domina l’Adriatico. A loro volta, i venetici
aderiscono prontamente a questo accordo perché capiscono che se Roberto dovesse impadronirsi
di entrambe le sponde dello Stretto di Otranto potrebbe chiudere le loro navi all’interno dell’Adriatico
e costringerli a pagare un pedaggio per poter attraversare lo stretto. Da abili mercanti, i venetici,
in cambio del loro aiuto, chiedono e ottengono dal basileus l’esenzione da tutti i diritti doganali
ordinari pagabili in entrata o in uscita da Costantinopoli e dalla maggior parte dei centri commerciali
imperiali dell’Egeo e del Mediterraneo [Cfr. McNeill 22].
Roberto e il figlio Boemondo fanno lega con il papa Gregorio VII (1073-85). La loro armata, composta
da
30mila uomini
e forte di 150
navi, recuperate
o razziate
tra Otranto
[città marittima
presso
Lecce con un
piccolo porto
di una certa
importanza
già in epoca
romana] e la
vicina Brindisi,
occupa prima
l’isola di Corfù
e poi la città albanese
di
Valona, quindi
veleggia verso
Durazzo, la
più antica città
dell’Albania,
collegata a Costantinopoli
140
attraverso i Balcani da un’antica strada romana, la via Egnatia, e la pongono in stato di
assedio (17 giugno). La flotta venetica, comandata dal figlio del doge, formata da «36
navi onerarie, 14 triremi e 9 galee», arriva (luglio) in soccorso di Durazzo, difesa da
Leone Giorgio Paleologo, e con l’aiuto delle navi bizantine batte i normanni e riesce a
troncare le comunicazioni di Roberto con le Puglie, quindi rientra a Venezia. In seguito
(18 ottobre), il nuovo basileus Alessio giunge con un esercito di 70mila uomini davanti
a Durazzo e attacca l’esercito di Roberto, che dopo averlo costretto a ripiegare riprende
l’assedio della città, alla cui difesa partecipano diversi coloni veneziani: dopo tre giorni
di accanito combattimento strada per strada Durazzo viene conquistata per il tradimento
di un venetico (19 febbraio 1082). La Repubblica manderà altre flotte, una nel
1083 e un’altra nel 1084, riuscendo infine a prendere Corfù ai normanni, ma all’arrivo
delle 122 navi di Ruggero d’Altavilla (fratello ed erede di Roberto) i bizantini fuggono,
lasciando la flotta venetica, ancora comandata dal figlio del doge, in balìa del nemico:
sette navi sono affondate e parecchie catturate, 3000 i morti e 2500 i prigionieri, mutilati
o venduti come schiavi. A Venezia, il doge Domenico Selvo pagherà per la sconfitta
del figlio [v. 1084] e la guerra contro i normanni si concluderà con la morte di Roberto,
stroncato da una febbre (1085).
.Primo documento storico sulla Chiesa di S. Agnese [sestiere di Dorsoduro] in cui si
nomina «Pietro pievano di S. Agnese» [Tassini Curiosità ... 7]. Fondata intorno al 1050,
rinnovata dopo l’incendio del 1106 ristrutturata più volte e consacrata nel 1310, infine
abbellita più volte, nel 1670 e nel 1733. Soppressa nel 1810 viene adibita a magazzino di
legname, carbone e altro. In seguito è acquistata (1839) da due fratelli sacerdoti veneziani,
i Cavanis, Antonio e Marco, che la utilizzano come oratorio della Congregazione della
Carità (poi Istituto Cavanis) da loro fondata nell’adiacente palazzo Da Mosto [v. 1802].
1082
.Maggio: il basileus ricompensa i venetici per l’intervento contro i normanni [v. 1081],
concedendo alla Repubblica la bolla d’oro e conferendo al doge il titolo ereditario di protosebasto
(proto = primo, sebasto = augusto), che pone «il duca di Venezia quasi nella stessa
posizione dei membri della famiglia imperiale» [Pertusi 76]. In passato, i titoli assegnati ai
dogi erano ad personam [v. 697], ma adesso diventano ereditari, come dice la crisobolla di
Alessio Comneno [in Pertusi 76-7]: Honoravit autem et nobilem ducem eorum venerabilissima
protesebasti dignitate cum roga etiam sua plenissima. Non in persona vero ipsius determinavit
honorem set indesinentem esse atque perpetuum et per successiones ... (Onorò poi anche il loro
nobile comandante con la venerabilissima carica di protosebasto, assieme anche a una sua
autorevolissima bolla. Non limitò l’onore alla sua sola persona, ma stabilì che fosse ininterrotto
e perpetuo ed ereditabile ...). La bolla d’oro, dunque, è il modo del basileus di esprimere
la sua riconoscenza per l’aiuto ricevuto dalla Repubblica nella difesa di Durazzo e il
giusto premio alla prova convincente delle loro risorse navali, delle loro capacità e della
loro risolutezza, ma esprime anche la consapevolezza che la difesa dell’impero bizantino
dipende ormai dalla flotta venetica [Cfr. Lane 36]. La bolla d’oro vuol dire elargizioni di
grandi privilegi, che ampliano le facilitazioni doganali nel commercio col mondo bizantino,
già concesse ai venetici nel 992, e che comprendono: un quartiere a Costantinopoli (che
dopo gli ampliamenti del 1148 si estenderà sulla costa meridionale del Corno d’Oro, formando
una striscia lunga poco più di 500 metri e larga circa 160), esenzione di tutte le
imposte, libertà di commercio in tutto l’impero e specialmente in 32 citta [vedi elenco a
margine]. Le esenzioni che colpiscono le attività commerciali concesse ai venetici sono
quelle di solito riservate ai sudditi dell’impero ai quali l’indipendente Venezia viene così
equiparata, ma a Costantinopoli i venetici agiranno da perfetti stranieri e gli abitanti locali
li considereranno tali, arrivando presto ad odiarli per la loro ricchezza e per il loro status
privilegiato [Cfr. McNeill 22-3]. In ogni caso, grazie a questa bolla d’oro, comincia da
141
quest’anno «il commercio mondiale di
Venezia» [Diehl 38].
1084
.Da quest’anno la città di Rialto, cioè Venezia,
ormai saldamente capitale del Dogado,
si organizza in contrade con riferimento
alle parrocchie (ogni parrocchia una
contrada), e ogni parrocchia elegge un proprio
capo che viene delegato dai parrocchiani
a partecipare alle funzioni civili, militari e
finanziarie. Questa divisione si perfezionerà
con la creazione dei sestieri [v. 1171].
.Battaglie navali presso Corfù. La Repubblica
e il basileus combattono contro il
normanno Ruggero il Guiscardo che li vince
[v. 1081].
.Un insuccesso militare del doge Domenico
Selvo, dopo tanti trionfi, fornisce a Vitale
Falier, che si vanta di essere discendente
del troiano Antenore [Cfr. Da Mosto 47],
l’occasione di eccitare il popolo e costringere
Selvo a rinunciare al dogado: il popolo,
sobillato da Falier, depone il doge e lo
costringe a ritirarsi in convento, dove morirà
tre anni dopo (1087). Le spoglie di questo
grande doge giacciono nell’atrio della
Basilica di S. Marco «da lui compiuta e adornata
di mosaici» [Da Mosto 47], ma non si
sa esattamente dove.
.Il nuovo doge, il 32°, è Vitale Falier (dicembre
1084-dicembre 1096), il principale
istigatore della sommossa che ha portato
alla deposizione del suo predecessore.
1085
.Battaglia navale presso Corfù. Il doge
Vitale Falier si mette a capo della flotta e
salpa alla caccia di Ruggero d’Altavilla. Lo
trova e lo batte tra l’isola di Corfù e la città
di Butrinto (sulla costa albanese), vendicando
la sconfitta dell’anno precedente subita
dal suo predecessore, ma Corfù rimane
nelle mani dei normanni. Ruggero
tenta un’offensiva e riesce a sbaragliare la
flotta venetica, subito dopo però muore.
vittima di un’epidemia. I normanni, in precaria
posizione navale, si ritirano dai Balcani
e finisce la guerra scoppiata nel 1081.
La Repubblica prende così i due classici
piccioni: si libera dal pericolo normanno,
che avrebbe potuto imbottigliarla nell’alto
Adriatico, e cementa l’alleanza con Costantinopoli
grazie alla scomparsa di un pericoloso
nemico comune.
La gratitudine del basileus, che si esprime
anche in beneficenze agli ecclesiastici [v.
1094], spiana alla Repubblica la strada verso
la futura potenza marittima e commerciale
già innescata con la concessione della
bolla d’oro [v. 1082]: il basileus riconosce al
doge il titolo di Duca della Dalmazia e quindi
implicitamente il dominio della Repubblica
sulle posizioni già acquisite lungo la
costa adriatica orientale [v. 1000], ampliandolo
con l’assegnazione della base strategica
di Durazzo, poi concede un intero quartiere
a Costantinopoli, lungo il Corno d’Oro,
dove il doge farà costruire una chiesa e
tutt’attorno sorgerà una vera e propria colonia
venetica, con pozzi per l’acqua, magazzini,
un forno, tre scali marittimi. È
chiaro quindi che da questo momento Venezia
tenderà ad avere «l’egemonia commerciale
[...] a Costantinopoli, a danno soprattutto
degli amalfitani», i quali diventeranno
«praticamente dei tributari dei
veneziani; ma a danno anche degli stessi
interessi bizantini e soprattutto delle entrate
del fisco imperiale», che subiranno «una
forte contrazione a causa dei privilegi doganali
concessi ai veneziani» [Pertusi 82].
Tale lucrativo commercio attirerà ovviamente
dei rivali, in particolare Pisa e Genova
con la prima crociata [v. 1096].
D’ora in poi, comunque, i venetici potranno
vendere e comprare in tutti i territori bizantini
senza essere soggetti a controlli doganali
o al pagamento di tasse doganali e
avranno una base nel cuore del mondo...
Insomma, un privilegio immenso, che nel
tempo darà inizio al commercio mondiale
della Repubblica: gran parte del traffico
marittimo fra Costantinopoli e le coste dell’Egeo
e del Mediterraneo graviterà presto
142
nelle mani dei venetici, che contemporaneamente
realizzeranno una espansione
del commercio con l’Egitto, divenendo i
principali intermediari commerciali fra la
Cristianità latina e il Levante [Cfr. McNeill
23]. Un traffico marittimo, gestito dal Senato
(la Repubblica si pone come una vera
e propria compagnia di navigazione), che
crescerà fino all’istituzione di ben definite
rotte di traffico percorse due volte all’anno,
in date prestabilite, da carovane marine,
le così dette mude [o mudae], convogli
regolari, «ossia [...] periodiche spedizioni
delle flotte armate in mercanzia [...] deliberando
nei consigli della Signoria [v. 1178] il
tempo della partenza e la formazione delle
flotte, costituite da un numero di navi,
variante a seconda dell’importanza commerciale
della linea e del medio movimento
delle merci, desunto dalla pratica: sei,
otto, dieci galee e anche più» [Molmenti I
228]. Queste spedizioni, organizzate dallo
Stato, sono vere e proprie linee mercantili:
le galere che lasciano la laguna si fermano
a Pola o a Parenzo in Istria, per rifornirsi di
acqua, di legna e di viveri, poi si dirigono
a Corfù, detta il «catenaccio dell’Adriatico»,
perché qui si trova la Squadra del Golfo
che sta a guardia dell’Adriatico, mentre
più a sud, con base a Creta, incrocia la
Squadra del Mare che pattuglia il Mediterraneo
fungendo da filtro d’ingresso nell’Adriatico
[Cfr. Guerdan 58]. A Corfù la
flotta mercantile si divide: dapprima in
quattro principali direzioni, ma quando il
sistema sarà all’apice (15° sec.), addirittura
in sei. Ogni spedizione viene così a prendere
il nome dalla città o dal paese terminale:
la muda di Romània (Costantinopoli,
Tana e Trebisonda nel Mar Nero), la muda
di Siria (Cipro e Beirut), la muda di Egitto
(Candia e Alessandria), la muda del Nord
Africa, detta anche del trafego (Tunisi, Orano),
la muda di Francia e Spagna (Napoli, Pisa,
Aigues Mortes, Barcellona), la muda di
Fiandre e d’Inghilterra (Corfù, Sicilia, Maiorca,
Lisbona, Bruges, Southampton e Londra).
La muda di Romània parte alla fine di
luglio, costeggia la Morea e arriva a
Negroponte e qui due galere, appunto
143
quelle della Romània, «se ne vanno in
Grecia e a Costantinopoli a fare del cabotaggio
e a prendere le produzioni locali,
mentre le altre quattro o sei si dirigono
direttamente sul Mar Nero» [Guerdan 60],
dove si dividono ancora per andare alla
Tana e a Trebisonda. Questa linea, però,
non sarà di lunga durata: «Nel 1395
Tamerlano distrugge Sarai e Astrakan e
taglia la via delle spezie e della seta [...]
Infine Maometto II, dopo la presa di
Costantinopoli [1453], chiuderà gli accessi
a Venezia» [Guerdan 58].
La galere dirette in Siria e in Egitto partono
insieme alla fine di agosto e dopo le
soste solite a Pola o a Parenzo arrivano a
Corfù, dove si dividono: «due e a volte tre
di esse si distaccano per andare a fare,
durante uno o due mesi fra Tunisi e
Alessandria, del trafego, cioè a trasportar
su questo tragitto dei carichi ai mercanti
musulmani, mentre il grosso prosegue la
sua strada fino a Creta dove, a sua volta, si
dividerà: una metà raggiungerà Alessandria,
l’altra Beirut» [Guerdan 60-61].
Le galere che affrontano il viaggio più lungo
sono quelle che lasciano la laguna in
aprile per ritornare come le altre prima di
Natale, giusto in tempo per la grande fiera
d’inverno: sono dirette in Fiandra e in Inghilterrra.
Dopo i soliti approdi fanno scalo
in Sicilia, Spagna e Portogallo «dove caricano
frutta, arance, melagrane, limoni , tutti
assai apprezzati nel nord [...] Riportano a
Venezia stoffe e prodotti lanieri, famosi
articoli dell’industria fiamminga, lana, stagno,
ferro e si dedicano nel corso del tragitto
a un commercio di cabotaggio particolarmente
fruttuoso» [Guerdan 63-64].
A proteggere le mude e i loro preziosi carichi
si utilizzano squadre armate, mentre il
loro rientro in laguna sarà attesissimo,
coincidendo con il momento delle grandi
fiere, che faranno del grande mercato di
Rialto uno dei magazzini generali più famosi
del Mediterraneo [Cfr. Diehl 37]. Il
commercio veneziano è quindi fortemente
statalizzato nel senso che lo Stato costruisce
le navi (prima le galee, poi le più capaci
galeazze), organizza le mude e poi il
Senato procede attraverso delle aste all’assegnazione
dei velieri,
nomina i capitani,
determina il numero
effettivo dell’equipaggio
e dei balestrieri e
fissa la quota minima
del nolo e il calendario
del convoglio. Le navi
sono cedute in affitto ai
patrizi che dispongono
della metà del nolo. Le
navi dello Stato, infine,
devono trasportare i carichi più preziosi:
seta, oro e perle, zucchero, drappi o materie
coloranti [Cfr. Thiriet 54]. Il trasporto di
prodotti pesanti, come legna o metalli o
derrate alimentari, si effettua con navi disarmate
per distinguerle da quelle dello
Stato che sono navi armate. Le navi disarmate
quindi non appartengono allo Stato,
ma a privati cittadini [v. 1297], che possono
essere veneziani, oppure sudditi privilegiati
come dalmati o cretesi.
.«Chiesa di San Marco consacrata, & fu
agli otto di Ottobre» [Sansovino].
1088
.Prima documentazione storica della
Chiesa di S. Maurizio sul campo omonimo
[sestiere di S. Marco], fondata nel 9° secolo.
Ricostruita dopo l’incendio del 1106,
rinnovata nel 14°, ancora ricostruita alla
fine del 16° secolo. In seguito abbattuta e
rifatta in stile neoclassico (1795-1806) su
progetto di Pietro Zaguri modificato da
Antonio Diedo e Giannantonio Selva. La
facciata è decorata con rilievi e statue di B.
Ferrari e L. Zandomeneghi. Soppressa nel
1810, la chiesa sarà riaperta al culto nel
1817. Nel 21° sec. risulta chiusa al culto.
Sede di mostre.
1089
.È di quest’anno la prima
notizia certa sulla Chiesa di S.
Giacomo da l’Orio [sestiere di S.
Croce], costruita sembra nel 995.
Il nome della chiesa sembra
derivare dal fatto che accanto
alla chiesa originaria vi fosse un
albero di alloro (lauro/orio), o
come riferisce Sansovino dal fatto che era
costruita sul rio: S. Giacomo da lo rio diventa
per contrazione da l’orio. La chiesa è chiamata
anche S. Giacomo di Luprio, forse con
riferimento all’antica presenza di lupi nella
zona (contrazione di: lupi+rio) o per la presenza
di una famiglia dominante di tal
nome. La chiesa sarà rifatta nel 1149, dopo
un incendio, e restaurata nel 1225, ancora
in stile bizantino. Nello stesso periodo si
erige anche il campanile. All’interno opere
di L. Lotto, J. Palma il Giovane, P. Veronese
e altri.
1090
.Il doge Vitale Falier prende una decisione
importante da sottoporre all’approvazione
dell’assemblea popolare, facendosi aiutare
da fidati consiglieri. Si tratta di un uso
antico di avvalersi da parte del doge di più
consiglieri, ovvero giudici laici scelti fra la
nobiltà, dignitari ecclesiastici e altri. Questo
gruppo di consiglieri viene anche detto
Consiglio del Dux. Esso porterà alla creazione
ufficiale del Consiglio dei Savi del Comune, da
cui nascerà il Maggior Consiglio. Al momento,
però, il doge non è ancora sottoposto ad
alcun controllo istituzionale, nelle sue mani
144
si concentra tutto il potere. Tuttavia, lo sviluppo
degli scambi commerciali e la vastità
degli interessi economici del Dogado lo
spingono a circondarsi di un adeguato
numero di funzionari, provenienti in gran
parte dalle fila delle maggiori e più potenti
famiglie patrizie, ai quali delegare la maggior
parte dell’attività amministrativa. I funzionari
così delegati, diventano nel tempo
necessari, sono in effetti aiutanti-consiglieri
ducali, nasce dunque il Consiglio del Dux. Un
consiglio dove, accanto a patrizi ed ecclesiastici,
sono presenti anche elementi popolari,
molto probabilmente perché il doge, sentendosi
stretto da gruppi poco inclini ad assecondare
le sue mire, cerca un naturale contraltare
nell’appoggio del popolo. Il corso
della storia porterà però il doge e il popolo
ad essere estromessi dalla gestione attiva del
potere in favore delle grandi famiglie aristocratiche:
il Consiglio del Dux, scelto in tutta
libertà dal doge, verrà in seguito trasformato,
per volere delle grandi famiglie nobili
della Civitas Rivoalti, in consiglio elettivo con
la creazione del Consiglio dei Savi del Comune
[v. 1143], limitando il potere del doge, anzi
annullandolo: il doge diventerà gradualmente
una figura simbolica, un rappresentante
politico ...
.Primo documento storico sulla Chiesa di
S. Giovanni in Bragora [sestiere di Castello],
dedicata a san Giovanni Battista. Tuttavia,
quasi certamente, la chiesa è coeva della
vicina Chiesa di S. Zaccaria e quindi molto
probabilmente eretta o rifabbricata intorno
all’anno 827, anche se la fondazione leggendaria
risale forse al 7°, cioè all’epoca di
san Magno [v. 639]. Più volte restaurata, la
chiesa sarà ricostruita in stile tardo gotico
(1475-1505) grazie all’interessamento del
papa veneziano Paolo II, che vi era stato
battezzato. Dopo un successivo rinnovamento
architettonico decorativo, il complesso
sarà restaurato (1728-30). Il campanile,
eretto nel 1206-1260 e ricostruito nel
1560 sarà infine demolito perché pericolante
(1826) e sostituito da una struttura a
vela. La chiesa, in cui è battezzato anche
Antonio Vivaldi, ospita le tombe dell’architetto
Giorgio Massari e del commediografo
Giacinto Gallina. All’interno vi sono con-
145
servate opere di Cima da Conegliano e
Alvise Vivarini.
1094
.Completamento e consacrazione della
Chiesa di S. Marco. Fondata nell’anno 828,
incendiata durante una sommossa contro il
doge Candiano IV (976), restaurata e riconsacrata
(978), ricostruita per la seconda volta
a somiglianza della Basilica dei Santi Apostoli
di Costantinopoli (1063), la Chiesa di S. Marco
viene adesso solennemente consacrata per
la terza volta (8 ottobre) dal doge Vitale
Falier. Nell’occasione si scopre casualmente
(25 giugno) il corpo di san Marco di cui si
era persa la nozione della precisa ubicazione
dopo l’incendio sofferto nel 976 [per paura
di un furto durante i lavori di ristrutturazione,
il doge Pietro Orseolo I lo aveva fatto
murare all’interno del pilastro a sinistra dell’altare
del Sacramento: il 25 giugno sarà
dichiarato festa di palazzo]. Nei tre secoli
successivi la Basilica sarà ancora rifinita
«con uno spettacoloso arredamento di mosaici,
di sculture, di orificerie» [Benevolo
Storia 338]. Il corpo di san Marco sarà collocato
nella sua cripta, che nel tempo sarà
invasa dall’acqua e il corpo rimosso, e collocato
altrove, ma ancora ri-dimenticato. Sarà
ritrovato nel 1811 e definitivamente collocato
sotto l’altar maggiore.
.Il sacro romano imperatore Enrico IV
[v. 1071] visita la città e il corpo di san Marco
tenuto per alcuni giorni in esposizione.
.Il basileus Alessio Comneno ordina all’erario
di elargire delle somme in oro alle
chiese di Venezia per festeggiare la vittoria
contro i normanni riportata a Butrinto con
l’aiuto della Repubblica [v. 1085].
.Dalle notizie di divertimenti pubblici
nei giorni precedenti la quaresima si faranno
risalire a questa data i primi carnevali in
laguna [v. 1296].
.Il doge Vitale Falier fa ricostruire e
fortificare il castello di Loreo (presso Rovigo)
più volte saccheggiato dagli ungari.
Passaggio obbligato per i traffici commerciali
tra la Repubblica e la Romagna, il
castello di Loreo era conteso a Venezia dai
vescovi di Adria, ma l’imperatore Ottone
III l’aveva assegnato definitivamente ai
veneziani.
.In un documento di quest’anno si trova
per la prima volta il nome gondola: una
imbarcazione allungata e stretta, a un remo,
asimmetrica: il lato sinistro è più
largo di quello destro di 24 cm, per consentire
a un solo gondoliere di manovrarla.
Le prime gondole non sono asimmetriche
e richiedono due rematori. La sua
lunghezza varierà nel tempo e si stabilirà
su queste misure: 11,50 m di lunghezza e
1,40 m di larghezza. Ha il fondo piatto per
superare anche fondali di pochi centimetri.
Per la sua costruzione sono adoperati
8/13 diversi tipi di legno e sono ben 280
le parti che la compongono. Al centro una
cabina rimovibile, chiamata felze per il
riparo invernale dei passeggeri e/o per
eventuali occultamenti [v. 1578]. La prua
finirà per portare un ferro dentato che è la
sintesi del Corno Ducale (evocato nella
parte superiore), dell’andamento sinuoso
del Canal Grande (nel fusto), della rappresentazione
stilizzata del ponte di
Rialto (nella parte arcuata sotto il Corno
Ducale) e della divisione in Sestieri della
città (i sei denti) con un’appendice a rappresentare
il quartiere staccato della Giudecca,
mentre le punte decorate fra dente e
dente indicano le isole maggiori della laguna.
In origine i proprietari stabiliscono di
che colore deve essere la propria gondola,
ma poi, a causa dell’eccessivo sfarzo nell’addobare
le gondole, le leggi suntuarie
della Repubblica, volte a regolamentare il
lusso e regolate dai Provveditori alle Pompe
(eletti saltuariamente a partire dal 1376 per
verificare gli eccessi nei comportamenti dei
146
cittadini, nello sfarzo o nel modo di vestire),
stabiliranno che le gondole devono
avere uno standard preciso in riferimento
alle finiture e al colore, tassativamente
nero.
1095
.Forte terremoto.
.26 novembre: Concilio di Clermont-
Ferrand. Il papa Urbano II (1088-99) lancia
un appello a tutti i cavalieri d’Europa per
liberare la Terrasanta dagli infedeli con
una crociata, perché i luoghi sacri, come
quelli della Palestina, appartengono direttamente
a Dio. Gerusalemme era caduta
nelle mani dei musulmani nel 638, quando
il basileus Eraclio l’aveva abbandonata,
assieme a Palestina e Siria, non potendola
difendere. I musulmani, intolleranti verso
i cristiani, acuirono il loro odio quando i
turchi selgiuchidi li scacciarono (1076) da
Gerusalemme e dalla Palestina. Pietro l’Eremita,
che era stato testimone di eccidi di
pellegrini cristiani, era corso a Roma, convincendo
il papa a mobilitare i vari prìncipi
europei. Finalmente, nel Concilio di
Piacenza prima e poi nel Concilio di Clermont-Ferrand,
i cavalieri occidentali, spinti
da un misto di sentimento religioso, desiderio
di avventura e ambizione di conquiste
territoriali, si decidono a soccorrere i
cristiani di Palestina. Infiammati dalle
parole del papa, Deus vult! (Dio lo vuole!),
signori, vassalli, sacerdoti e plebei si
apprestano a partire per Gerusalemme, ma
prima che tutto fosse organizzato, una caotica
moltitudine, guidata da Pietro l’Eremita,
parte la notte del 12 agosto del 1096
dalla Francia, dalle sponde della Mosa e
della Mosella, e attraversando l’Ungheria e
la Bulgaria si macchia di tali violenze e
saccheggi che quelle popolazioni si rivoltano
contro, decimando la moltitudine,
che da 100mila persone si riduce ben presto
a 30mila. Ma anche tante altre bande di
vagabondi, bramosi più di bottino che
d’impresa, si muovono dall’Occidente e
tutti subiscono la stessa sorte: vengono decimati.
I resti di queste indisciplinate
torme si riuniscono a Costantinopoli e allora
il basileus, per liberarsene, li fa trasportare
al di là del Bosforo, dove i turchi
li assalgono presso Nicea, facendone strage.
La notizia giunge in Occidente e papa
Urbano II tuona contro la nobiltà accusandola
di essersi dimostrata sorda e
indifferente, lasciando che tanta povera
gente andasse allo sbaraglio soltanto con
l’arma della fede. Il papa accusa nobili e
cavalieri di nascondersi dentro i loro
palazzi, chiedendo loro, retoricamente,
dove fosse andata a finire la loro fede, il loro
coraggio, il loro onore e le loro armi,
minacciando infine a tutti il castigo divino,
se fossero rimasti ancora insensibili al
dovere sacro di vendicare i martiri caduti
per far trionfare la fede, adombrando anche
il castigo terreno ... Poteva bastare.
Goffredo di Buglione, duca di Lorena, si
mette a capo dell’impresa [v. 1096].
.Venezia riottiene dal sacro romano
imperatore Enrico IV (1084-1106), soddisfatto
della visita alla città compiuta nel
1094, il riconoscimento dei vecchi diritti di
accesso alle strade che dall’Adige portano
al Brennero e dal Po a Pavia, che egli aveva
congelato subito dopo la sua nomina.
1096
.Muore il doge Vitale Falier (dicembre
1095) e viene sepolto nell’atrio della Basilica
di S. Marco, a destra entrando dalla porta
147
maggiore. Egli è il primo doge del quale si
conserva un’autentica immagine, effigiata
in un mosaico di fronte all’altar maggiore.
Ma il popolo non gli ha perdonato la grande
carestia sofferta durante il suo dogado e
così accorre alla sua sepoltura, buttando
pane e vino e gridando sàziate mo’ che in vita
non hai volesto proveder a far ubertà al puovolo
[Cfr. Da Mosto 48].
.Si elegge il 33° doge. È Vitale Michiel I
(1096-febbraio/aprile 1102) e appartiene
ad una delle 12 famiglie dette apostoliche
[v. 697]. Egli sarà ricordato soprattutto per
la prima imponente spedizione dei venetici
in Terrasanta (oltre 200 navi) fatta allo
scopo di allontanare dalla Siria i pisani,
che si erano insediati a Giaffa o Jaffa con
un proprio quartiere commerciale in seguito
all’aiuto offerto a Goffredo di Buglione,
duca di Lorena, che sollecitato
dalle parole del papa [v. 1095] si era messo
a capo dei crociati con un seguito di 120
navi pisane, una scorta genovese e milizie
provenienti da ogni parte del vecchio continente.
Nonostante l’accorata chiamata
alle armi del papa Urbano II per liberare la
Palestina dagli infedeli, il doge inizialmente
non aderisce alla prima crociata
(1096-99), forse perché al momento non
vede quali vantaggi ricavare da una simile
spedizione, o forse perché non ritiene la
flotta venetica ancora pronta a un simile
evento, o forse perché non vuole turbare i
traffici con i musulmani. Capìta però l’importanza
politica e la portata economica
di questa guerra santa, anche perché al
servizio dei crociati s’erano poste Genova
e Pisa, il doge vi prenderà parte e con profitto
[v. 1099]. Con Goffredo di Buglione
dunque inizia la prima vera crociata sotto
il simbolo della Croce, che decora armi e
insegne, perché quella precedente [v.
1095], poco ufficiale, improvvisata, detta
la Crociata dei Pezzenti o degli straccioni, o
Crociata del Popolo, era composta da gente
povera, da contadini, diseredati, che forse
pensavano di trovare in Oriente la liberazione
dall’oppressione dei feudatari e
nuove terre sulle quali insediarsi. I crociati,
partiti in tre colonne, due dalla Francia
e una dalla Germania, si riuniscono a Co-
stantinopoli sotto il comando di Goffredo
di Buglione: vincono i turchi, espugnano
Nicea e Tarso e poi si scindono in più tronconi.
Il contingente al comando di Baldovino,
fratello di Goffredo di Buglione,
fonda il primo stato latino, diventando
conte di Edessa (1098-1100); Tancredi
d’Altavilla occupa Tarso; Boemondo di
Taranto raggiunge e occupa Antiochia di
Siria, istituendovi (1098) un principato cristiano,
che durerà fino al 1268; lo stesso
Goffredo di Buglione prende Gerusalemme
e fonda un altro regno latino, detto di
Gerusalemme. Con la creazione sulla
sponda mediterranea orientale di questi
nuovi centri di potere cristiano dopo quello
di Costantinopoli, finisce la prima crociata
[v. 1099].
.«Guerra d’Istria» [Sansovino 15].
1097
.Si fonda il Mercato di Rialto sulla riva
opposta a quella definitiva.
1099
.I crociati guidati da Goffredo di Buglione
assediano Gerusalemme (7 giugno) e la
conquistano (15 luglio), fondando il regno
latino di Gerusalemme ponendo fine alla
prima crociata cominciata nel 1096. Goffredo
assume il titolo di Difensore del Santo
Sepolcro al posto di quello di re in segno di
rispetto verso Gesù, considerato il vero re
di Gerusalemme. Intanto, da S. Nicolò del
Lido partono 207 navi agli ordini di Giovanni
Michiel (figlio del doge) e del vescovo
di Castello Enrico Contarini, capo spirituale,
per aiutare i crociati a consolidare le
loro posizioni [Sansovino, che colloca l’evento
nel 1097, parla di 200 navi]. A dicembre,
accostando a Rodi, la flotta venetica
trova quella pisana all’àncora. La rivalità
tra le due repubbliche trova il pretesto in
una questione di saluto e fatalmente si
attacca battaglia. I venetici affondano 18
galee e fanno 4mila prigionieri, poi liberati
sulla promessa di non farsi mai più vedere
da quelle parti [v. 1100].
148
149
1100
.La prima crociata porta l’occidente cristiano
a riconquistare i luoghi santi
profanati dagli infedeli. All’inizio, Venezia
non è colta dall’ardore crociato di altre
città marittime come Pisa e Genova, anche
perché lo stretto legame di interessi con
l’impero d’Oriente non consente di prendere
iniziative che avrebbero potuto danneggiare
posizioni di prestigio; infatti,
Costantinopoli non è entusiasta dell’impresa
che, mettendo in agitazione ai suoi
confini asiatici il mondo musulmano, può
provocare eventi di dubbio esito. Ma i
primi successi dei crociati e la partecipazione
di Pisa e Genova all’impresa convincono
i venetici a scendere in campo. Il
francese Goffredo di Buglione, capo dei
crociati e fondatore del regno di
Gerusalemme, promette ai venetici, in
cambio del loro aiuto, che in ogni città conquistata
i suoi mercanti avranno «una via,
una piazza, una chiesa, un bagno e un
forno».
Intanto, la situazione adriatica s’intorbida.
L’imperatore d’Oriente, nel tentativo di
riconquistare gli antichi possedimenti
dell’Italia meridionale, punta su Ancona. Il
momento è però quello sbagliato perché è
in atto un cambiamento epocale: le città
hanno sviluppato capacità organizzative
autonome e non vogliono più essere
oppresse da vincoli di obbedienza ai
sovrani; sorge così il contrasto fra impero
romano germanico e comuni, con il papato
che cerca di mediare, ma che sostanzialmente
è dalla parte dei comuni e contro lo
strapotere imperiale. In questo conflitto
Venezia si schiera a fianco dei comuni e del
papato, prima entrando segretamente a far
parte della Lega Veronese, il primo serio
tentativo di coalizione contro l’imperatore,
e poi della Lega Lombarda, che ha intanto
assorbito quella veronese, ma non senza
prudenziali aiuti al Barbarossa: la cittàstato,
infatti, adotta la cosiddetta politica
del colpo al cerchio e alla botte o, modernamente,
del cerchiobottismo. Grazie a
questo atteggiamento, però, essa sarà in
grado di proporsi e imporsi come media-
trice di pace, organizzando in laguna
(1177) un summit fra le due massime autorità
del tempo: il papa Alessandro III e
l’imperatore Federico Barbarossa. In
mezzo a loro, come mediatore, il doge
Sebastiano Ziani, che ottiene così il riconoscimento
della grandezza di Venezia e del
suo ruolo nel mondo.
Venezia è ormai una città europea: oltre
alla costruzione di navi, c’è un fiorente artigianato,
ci sono fonderie, fabbriche di tessuti,
di ceramica, vetrerie, concerie, industrie
alimentari dove si tratta il sale, il vino,
il grano e il pesce; le isole poi hanno avviato
una propria specializzazione: San Marco
è il centro politico e religioso, Rialto quello
economico e finanziario, Torcello l’emporio
commerciale, Spinalunga (o Giudecca)
la sede di lavorazione delle pelli, eccetera.
Quello che manca viene importato. La
Civitas Rivoalti si è nel frattempo trasformata
in Comune Veneciarum (1143) in cui
tutti, il doge in testa, sono tenuti al servizio
di questo stato giuridico e politico
chiamato ‘comune’. Così si tratteggiano i
caratteri fondamentali del futuro regime:
né democrazia né principato, ma governo
di specialisti e consigli sempre più chiusi.
Si riformano (1170) tutti i meccanismi di
elezione del doge, non più scelto dall’arengo,
ma da un collegio di elettori che appartengono
alla nobiltà realtina. Venezia è
divisa in sestieri (1171), nel quadro di una
revisione amministrativa estesa a tutto il
dogado, dove s’inviano i podestà. La città
infine abolisce il popolare Arengo in favore
150
dell’aristocratico Maggior consiglio (1172) e
quindi definisce (1172-78) il suo spazio
urbano più fastoso, ovvero Piazza S.
Marco, mentre si libra leggera e ariosa l’architettura
veneto-bizantina e cominciano a
fiorire le botteghe che operano per completare
la cappella ducale. Negli ultimi anni
del secolo, però, Venezia subisce anche
molti contraccolpi: pisani, normanni e
ungheri mettono a repentaglio la sua egemonia
nell’Adriatico, una pirateria attiva
disturba i traffici nell’Egeo, il basileus ha
cacciato i mercanti venetici da
Costantinopoli (1171) privilegiando i genovesi
...
151
1100
.In primavera, dopo aver svernato a Rodi,
la flotta veneziana prosegue fino alle
coste della Palestina e qui il capo dei crociati,
Goffredo di Buglione, non potendo
più disporre della flotta pisana, decimata
dai venetici [v. 1099], e avendo bisogno di
protezione, ma anche di conquistare il litorale
siriaco necessario alla sopravvivenza
dell’appena fondato regno di Gerusalemme,
patteggia un’alleanza: la Repubblica
gli concede i suoi servizi militari, ma in
cambio chiede di poter stabilire un proprio
quartiere commerciale con relativa chiesa,
piazza e mercato (esente da dazi, tasse e
gabelle varie), presso ogni porto o città
conquistata, proprio come era stato concesso
a genovesi e pisani nei luoghi che essi
avevano contribuito a conquistare. Affare
fatto. La flotta veneziana si divide in due,
una parte rimane agli ordini di Giovanni
Michiel, che dà l’avvio (luglio) al ‘servizio
navale crociato’ della Repubblica in Terrasanta,
conquistando subito (agosto) Haifa e
Giaffa (Jaffa). L’altra metà della flotta alza
le vele verso casa al comando del vescovo
di Castello Enrico Contarini [v. 1099], ma
durante il tragitto fa una sosta ‘predona’
per asportare le spoglie dei santi di Mira (o
Myra, ad ovest del capo di Chelidonia in
Licia, di cui rimarranno solo alcuni resti),
«Nicolò maggiore, Nicolò suo zio, et Theodoro»
[Sansovino 15], così da arricchire la
Chiesa di S. Nicolò, sorta al Lido di Venezia
per volontà del doge Domenico Contarini
[v. 1043]. La parte più consistente delle
spoglie di san Nicola, protettore dei marinai
e dei vetrai era stata però presa dai
baresi nel 1087. La flotta rientra in laguna il
6 dicembre 1100 e nella Chiesa di S. Nicolò si
espongono le preziose reliquie, grazie alle
quali si deciderà l’ampliamento della chiesa
(1134), mentre i resti dei tre santi saranno
riuniti in un solo sepolcro marmoreo,
diviso in tre nicchie e posto nella cripta
[Cfr. Brusegan Chiese 359]. La Chiesa di S.
Nicolò verrà abbattuta perché troppo fatiscente
e subito ricostruita (1626-28) con a
fianco il campanile. Nel 1938 sarà affidata
ai Francescani, i quali alla fine del secolo
vengono trasferiti altrove e il complesso
conventuale trasformato in contenitore
culturale.
.Goffredo di Buglione, capo dei crociati e
fondatore del regno di Gerusalemme, promette
ai venetici, in cambio del loro aiuto,
che in ogni città conquistata i suoi mercanti
avranno «una via, una piazza, una chiesa,
un bagno e un forno». Si realizza il sogno
mercantile veneziano, che coincide con
quello del perfetto homo economicus, avere
ovunque degli scali e ... non pagare. Sono
scali «sulla costa del Peloponneso, Modone
e Corone, Nauplia e Corinto; nell’arcipelago,
Negroponte, Andro, Chio, Lemno; Almyros,
sul golfo di Volo, Tessalonica (o Salonicco),
principale porto della Macedonia,
Abido, nei Dardanelli, Rodosto, sul mar di
Marmara [...] le loro imbarcazioni si spingevano
nel Mar Nero, in Crimea e fino a Tana,
nel Mar d’Azov, dove si recavano per procurarsi
il grano della Russia meridionale e i
prodotti dell’India che vi arrivavano per le
vie dell’Asia centrale. Sul litorale dell’Asia
minore, Adana, Tarso, Adalia, Strobilos erano
aperte ai veneziani; all’interno, penetravano,
in Europa, fino ad Adrianopoli, Filip-
152
popoli, in Asia, fino a Filadelfia; e a sud del
Mar Egeo, Creta/Candia, Rodi, Cipro [...]
Sulla costa siriana, Tiro era il centro del
commercio veneziano; ma i suoi mercanti
frequentavano anche Acri, Haifa, Sidone,
Laodicea, Beirut, e trafficavano nell’interno
ad Antiochia e a Gerusalemme. Poi c’era
l’Oriente musulmano, che i veneziani [...]
non ebbero mai scrupolo di rifornire, anche
a danno degli Stati cristiani, di legname da
costruzione, di armi e materiale da guerra.
Alessandria d’Egitto era ‘il mercato dei due
mondi’, dove i prodotti dell’India e dell’Arabia,
giungendo attraverso il Mar Rosso,
s’incontravano con i prodotti dell’Occidente
[...] I suoi uomini d’affari raggiungevano
Aleppo, Damasco, arrivavano fino a Bagdad
...» [Diehl 40-41].
.Goffredo di Buglione muore e il fratello
Baldovino diventa re del regno di Gerusalemme
(1000-18), continuamente travagliato
da dissidi interni e insidiato da nemici
esterni. I turchi diventeranno sempre
più minacciosi, tanto che per strappare la
Terrasanta al dominio musulmano si penserà
a molte altre crociate, tutte nel complesso
fallite, sia per il prevalere di interessi
particolari, sia per la mancanza di una
guida unitaria. Tuttavia, per la Repubblica
le crociate rappresenteranno il trampolino
di lancio verso nuovi porti e verso la grandezza
coloniale e le consentiranno d’importare
in Europa prodotti dell’Oriente,
nuove culture, nuovi interessi, che arricchiranno
e affineranno le città e la civiltà
occidentale ... Con le crociate vengono fondati
gli ordini cavallereschi, che concilieranno
l’ideale ascetico con quello cavalleresco.
Gli adepti faranno voto monastico di
povertà, castità, obbedienza e protezione
degli oppressi. Avranno nomi diversi:
– Cavalieri di San Giovanni/Rodi/Malta (con
mantello nero e croce bianca), sorgono nel
1113 ad Acri [v. 1104] con la bolla del papa
Pasquale II dalla precedente confraternita
dell’Ospedale di Gerusalemme fondata
(1050) da alcuni mercanti della repubblica
di Amalfi, che ottengono dal Califfo d’Egitto
il permesso di costruire a Gerusalemme
una chiesa, un convento e un ospedale
nel quale assistere i pellegrini di ogni fede o
razza. Essi, come Ospedalieri, si prendono
cura degli infermi e organizzano la milizia
della fede. Avranno nel tempo sedi diverse,
a Cipro, a Rodi, a Malta, infine a Roma.
Dopo la caduta di S. Giovanni d’Acri sotto
l’avanzata musulmana [v. 1291], l’ordine si
stabilisce a Cipro e poi (1310) nell’isola di
Rodi, dove costruisce una potente flotta e
comincia a solcare i mari orientali, impegnandosi
a difendere la Cristianità in numerose
battaglie. Nel 1523 sono assediati e
costretti ad arrendersi, abbandonano Rodi e
vagano per alcuni anni, finché non prendono
possesso (1530) dell’isola di Malta, ceduta
all’ordine dall’imperatore Carlo V con
l’approvazione del papa Clemente VII. La
flotta dell’ordine prende poi parte alla battaglia
di Lepanto (1571) in cui le navi cristiane
sconfiggono la potenza turca. Due secoli
dopo, Napoleone Bonaparte, impegnato
nella campagna d’Egitto, occupa Malta
(1798): i Cavalieri, anche a causa della regola
dell’ordine che impedisce loro di alzare le
armi contro altri cristiani, sono costretti ad
abbandonare l’isola. Dopo essersi trasferito
temporaneamente a Messina, a Catania e a
Ferrara, nel 1834 l’ordine si stabilisce a Roma
dove possiede, garantiti da extraterritorialità,
il Palazzo di Malta, in via Condotti
68, e la Villa sull’Aventino, edifici costruiti
dal veneziano Piranesi [v. 1778].
– Templari (con mantello tutto bianco all’inizio
e poi bianco con croce rossa), sorgono
153
nel 1118, cioè poco dopo la prima crociata
[v. 1096], come Ordine dei poveri cavalieri di
Cristo con lo scopo di proteggere con le armi
i pellegrini che si recano nei luoghi santi:
monaci e al tempo stesso soldati. L’ordine
è fondato dal francese Hugues de Payns
e altri 8 cavalieri. La loro sede è vicina al
tempio di Salomone e vengono così conosciuti
come i Templari, che ubbidiscono soltanto
al papa. Nel 1291, nell’assedio di
Acri, essi combattono e muoiono quasi tutti.
I sopravvissuti riparano a Cipro. Ci pensa
pochi anni dopo (1312) il papa Clemente
V a decretarne la fine, abolendo l’ordine
sotto la spinta del re di Francia Filippo IV,
impossibilitato a pagare i suoi debiti ai
Templari. Ricchi com’erano grazie alle
moltissime donazioni ed elargizioni ricevute,
i Templari avevano accumulato un
patrimonio enorme facendo credito a quasi
tutti i re europei. I musulmani chiamavano
i Templari diavoli rossi, e i Cavalieri di S.
Giovanni diavoli neri.
– Cavalieri Teutonici (con mantello bianco e
croce nera patentata, cioè allargata alle
estremità dei bracci), nascono a S. Giovanni
d’Acri come confraternita (ordine monastico
religioso) per la cura degli infermi (1190),
poi diventano ordine cavalleresco nel 1198-
99, ottenendo il riconoscimento ufficiale e la
regola di Sant’Agostino con una Bolla di papa
Innocenzo III. Come i Templari e i Cavalieri
di S. Giovanni, anche essi si dedicano
all’assistenza dei pellegrini e alla difesa dei
luoghi santi, impegnandosi in guerra contro
i musulmani. Ma mentre i Templari
sono quasi tutti franchi e gli Ospedalieri
prevalentemente italiani e franchi, all’Ordine
Teutonico possono aderire solo membri
della nobiltà tedesca. Il loro declino comincia
all’inizio del 15° secolo. Sciolto da Napoleone
(1809), l’ordine è restaurato da Francesco
I d’Austria e ancora sciolto da Hitler e
ancora restaurato, accentuando il suo carattere
religioso e perdendo quello cavalleresco
in conformità con il nuovo statuto
approvato dalla Sede Apostolica nel 1965.
1101
.Il sacro romano imperatore Ottone III
viene in visita a Venezia ed è ospitato nel
Castello Ducale, nella torre orientale.
.Il doge aiuta Matilde di Canossa nell’acquisto
di Ferrara, ricevendo in compenso
privilegi commerciali. Alla sua morte
(1115), la contessa dona tutti i suoi possedimenti
allo Stato pontificio, che, anche per
motivi territoriali, confliggerà con la Repubblica.
1102
.Muore il doge Vitale Michiel I ed è sepolto
nell’atrio della Basilica di S. Marco, a
fianco della moglie Felicita, a sinistra entrando
dalla porta maggiore.
.Si elegge il 34° doge, Ordelaf Falier
(marzo/aprile 1102-marzo/aprile 1118),
figlio del doge Vitale Falier. Egli continua
l’opera del predecessore in Terrasanta, dando
aiuto con la flotta ai crociati e combattendo
i normanni [Cfr. Da Mosto 49], ma
dovrà vedersela anche con Colomanno, re
di Ungheria (1095-1116), che s’incorona re
di Croazia e mira ad aprirsi uno sbocco
sull’Adriatico: invia truppe ad occupare
Spalato, Zara e altri punti chiave lungo la
costa. Vitale Falier sarà ricordato per avere
irrobustito il Castello Ducale, cercando di
renderlo inespugnabile con torri, fossati,
ponti levatoi, ma soprattutto per aver fondato
l’Arsenale con l’intento di programmare
la costruzione di galee da guerra, in
un proprio cantiere navale modellato sulla
base di precedenti bizantini, e opporsi così
alla potenza e prepotenza ungherese.
.19 maggio: terremoto e tanta paura.
1104
.Guerra di Siria. La flotta che fa ‘servizio
navale crociato’ accorre con le sue 100 galee
in aiuto di Baldovino, re di Gerusalemme e
cognato del doge. Alle città-porto di Haifa
e Giaffa (Jaffa) si aggiunge adesso la conquista
di San Giovanni d’Acri (che poi s’insabbierà),
a circa 120 km da Gerusalemme:
«Guerra seconda sociale con Francesi, di
Terrasanta, nella quale Ordelaffo va con
100 galee in aiuto di Re Baldovino, et prende
la città d’Acri, nella quale ricevuta dal
Re una contrada con piazza, Chiesa, et Palazzo,
con giurisdizione assoluta, et esenzioni
e privilegi per tutto il suo Regno, ritorna
a Venezia trionfante» [Sansovino 15].
HAIFA è la città-porto costruita ai piedi del
monte Carmelo, dove ha origine l’ordine
dei Carmelitani, scissosi in ordine Carmelitano
e Carmelitani Scalzi (poi riunitisi nel
1875). Questi ultimi approderanno in laguna,
fondando la chiesa degli Scalzi (1680).
GIAFFA (Jaffa) è il porto storico dove i venetici
stabiliscono un servizio di linea marittimo
(Venezia-Giaffa e viceversa) per il
trasporto dei pellegrini europei che si recano
in pellegrinaggio in Terrasanta.
SAN GIOVANNI D’ACRI è la città della mercatura,
le cui origini si perdono nella preistoria.
Porta tra il levante e il ponente, crogiolo
e luogo di convergenza di diverse etnie,
zona di scambio commerciale e di relazioni
culturali, centro politico ed amministrativo,
insomma città di città, peraltro mai fuse. I
crociati la tolgono agli arabi che la tenevano
dal 638 d.C.; riconquistata da Saladino nel
1187, assediata da Guido di Lusignano nel
1189, conquistata ancora da Riccardo I d’Inghilterra
nel 1191, diventa la capitale del
regno di Gerusalemme. Nel 1229 è posta
sotto gli Ospedalieri [v. 1189]. Cade al termine
di un sanguinoso assedio nel 1291 condotto
dai mamelucchi.
.La Repubblica e il doge si convincono
della necessità di costruire galee da guerra
in proprio per poter difendere ed eventualmente
ampliare i propri interessi marittimi.
Ecco così nascere l’idea di creare un grande
cantiere navale di Stato, che sarà l’Arsenale,
come ricorda una targa marmorea
con una iscrizione dettata da Giovanni
Casoni murata nel 1815.
NEL MCIV
QUANDO LE VENETE ARMI
DI GLORIA AVIDE E DI CONQUISTA
I LIDI DELLA SIRIA OCCUPAVANO
QUESTO ARSENALE EBBE PRINCIPIO
154
L’Arsenale (forse da darsena, che in arabo
indica il luogo dove si costruiscono e si ricoverano
le navi) diventa subito il più grande
centro industriale dell’Europa medioevale,
specializzandosi nella produzione in serie
di navi di un modello standard, espressamente
progettato per la guerra. Questa
standardizzazione renderà più facile le
riparazioni e lo stoccaggio delle parti di
ricambio a Venezia come in tutti i porti toccati
dalle navi della Repubblica. Sorge così
una vera e propria industria moderna con
una catena di montaggio efficientissima
che nel suo periodo più felice è in grado di
armare una galea in meno di un’ora, come
sarà dimostrato nel 1574 in occasione della
visita di re Enrico III di Francia. La Repubblica
decide di costruire l’Arsenale in periferia
e in zona ancora paludosa, ma facilmente
accessibile dal Bacino di S. Marco e
dal Porto del Lido. Vengono scelte le due
isole dette Gemini o Zimole (nelle parrocchie
di S. Zaccaria e S. Giovanni in Bragora),
dove si raccolgono molti dei tanti squeri
sparsi per la città e si aprono 24 scali scoperti.
Il sito, collegato al Bacino di S. Marco
attraverso il Rio della Madonna (dal nome
155
di una chiesetta che sorge sulla fondamenta
a fianco dell’ingresso), viene dotato di
mura merlate per la difesa ed arriverà ad
avere fino a 15 torri da dove vigileranno
giorno e notte le sentinelle, perché è qui che
risiederà la forza principale dello Stato
veneziano, che costruisce vascelli di ogni
tipo, ma tutti tassativamente standardizzati:
«Ogni vascello costruito nel territorio
veneziano doveva avere dimensioni prescritte;
così si otteneva un’uniformità di
tipi, che permetteva, in caso di conflitto, di
trasformare in vascelli da guerra le imbarcazioni
commerciali, e di formare, per un
maggior profitto di Venezia, flotte numerose
e perfettamente omogenee» [Diehl 36].
Il primo Arsenale (Arsenale Vecchio) nasce nel
1104, come magazzino d’armi, attrezzature, rifornimenti
marittimi, ma viene presto organizzato in
reparti specializzati, una sorta di catena di montaggio
ante litteram. Gli arsenalotti, ovvero gli
operai dell’Arsenale, diventano un corpo autonomo
e per loro la Repubblica ha speciali riguardi:
volendo mantenere ereditaria l’arte di costruire navi,
i figli maschi degli arsenalotti sono ammessi a
lavorare anche da piccoli (a titolo gratuito, ma
retribuiti al compimento del 10 anno di età), in
modo che, vedendo e aiutando, acquistano la pratica
necessaria per sostituirsi nel tempo ai genitori.
Gli arsenalotti costituiscono poi una guardia fedele,
partecipano, in posizione preminente, alle solennità
pubbliche e ai banchetti offerti dal doge; inoltre,
finiranno per ricevere incarichi delicati (guardia
alla Zecca, al Tesoro di S. Marco e al Maggior
Consiglio, durante le sedute), oltre che vigilare
sulla sicurezza dell’Arsenale anche durante la
notte e nei giorni festivi, cioè sabato pomeriggio
(giorno di paga) e domenica: gli arsenalotti si turnano
come sentinelle di guardia nelle torri lungo il
muro di cinta. Essi abitano in prevalenza nei quartieri
sorti intorno alle mura, dove si sviluppa anche
l’indotto che la toponomastica ci ha tramandato:
Calle de le Àncore, Calle de le Vele, Calle de la
Pegola (pece), Calle del Piombo ...
Fondato dunque intorno al 1104 come squero statale
con due file di scali (cantieri) scoperti recintati,
l’Arsenale viene ampliato nel tempo con nuovi
cantieri e dotato di officine per costruire remi, attrezzi
di bordo, cordami, polveri da sparo e artiglierie.
Nel 1303 si crea la Tana per alloggiarvi le
corderie. In seguito si fanno
due ampliamenti: a fianco di
questo primo Arsenale, detto
Arsenale Vecchio, sorge dapprima
l’Arsenale Nuovo (1325) e
poi l’Arsenale Nuovissimo
(1473). Con un nuovo ampliamento,
realizzato intorno al
1539, si crea il Riparto delle
Galeazze per la costruzione di
un nuovo tipo di navi (le
galeazze, appunto), mentre nel 1564 si realizza il
Canale o la Vasca delle Galeazze. Ulteriori ampliamenti
si fanno nel periodo francese (1810) e in
quello italiano (1873, 1909, 1916). Questi ultimi
comprendono tutti i vasti bacini sull’angolo nordest.
Dopo la seconda guerra mondiale, l’Arsenale
viene adibito in parte a sede del comando di Marina
e in parte assegnato a privati. Insomma,
l’Arsenale finisce per diventare un sito gigantesco
le cui officine ospitano, nei periodi di maggiore operosità,
fino a 16mila operai. Alla caduta della Repubblica
(1797), l’Arsenale è svuotato dai francesi,
ma poi sotto la dominazione francese viene rimesso
in efficienza e vi si costruiscono anche vascelli da
80 cannoni; sotto il dominio austriaco svolge qualche
attività fino al 1848, ma dopo la rivoluzione
(1848-9) e fino al 1866 vive una vita assai stentata,
perché l’Austria porta il centro della sua attività
navale a Pola. Dopo l’annessione di Venezia
all’Italia (1866), l’Arsenale torna a diventare importante
in quanto unica base navale italiana dell’alto
Adriatico. Tra il 1882 e il 1916, in Arsenale
si costruiscono alcuni dei colossi della marina da
guerra italiana: l’incrociatore Amerigo Vespucci
(1882), le corazzate Francesco Morosini (1885) e
Sicilia (1891), l’esploratore Quarto, i sommergibili
Nautilus e Nereide (1913), il monitore Faà di
Bruno (1916).
L’Arsenale è dotato di due porte, una di terra e
una di acqua. Quella di terra viene costruita nel
1460 da Antonio Gabello e poi nel 1682 arricchita
da una terrazza con statue di divinità mitologiche
e ai lati due leoni portati dalla Grecia da
Francesco Morosini nel 1687. Di fianco, sul rio, la
Porta d’Acqua con le due torri merlate. Durante
la dominazione francese si apre (1810) il Canale
della Porta Nuova con un’alta torre, quasi alle
spalle della Porta d’Acqua, per evitare di entrare
con le navi passando per il Bacino di S. Marco.
Via via adattato alle nuove esigenze della cantieristica
navale, l’Arsenale continua a costruire navi
fino al 1957 quando lo si apre ad altri usi.
La catena di montaggio dell’Arsenale si avvale
dell’indotto, composto da artigiani indipendenti
che operano al di fuori delle mura: sulla riva sinistra
di uscita, dalla metà in poi del Rio dell’Arsenale,
si realizzano delle costruzioni finestrate (poi
demolite) che corrono parallele a filo del canale e
che forniscono l’allestimento finale. Ecco una testimonianza
del 1476 dello spagnolo Pedro Tafur
di Siviglia, il quale ci parla di una galera sottile
che esce dall’Arsenale e ne percorre il rio per essere
equipaggiata da cima a fondo. La galera, che
procede sia a remi che a vela, è una nave lunga,
stretta e bassa (40 metri di lunghezza, 5 metri di
larghezza), dispone di 150 rematori, 75 per lato, e
di circa 50 tra armati e marinai dato che il combattimento
si svolge di solito per arrembaggio [Cfr
Salvadori 21]: «... una galera uscì, rimorchiata da
un battello e da una finestra le vennero passate le
corde, dall’altra il pane, da un’altra le armi, da
un’altra le balestre e le bombarde e così via tutto
quello di cui aveva bisogno, e quando la galera
156
giunse alla fine della strada tutti gli uomini occorrenti
erano a bordo, così come i remi supplementari
[...] In questo modo ho visto allestire di tutto
punto, pronte a prendere il largo, ben dieci galere
nello spazio di sei ore». La materia prima più importante,
il legno, viene fornita dai boschi demaniali,
ma anche da privati. Per reperirla si creano
degli incaricati ad hoc che ispezionano i boschi e
poi riferiscono al Senato sul loro stato. Si arriva al
punto di censire albero per albero, specialmente le
querce, apponendovi i sigilli della Repubblica. Per
approvvigionare le navi, infine, sorgono decine di
biscottifici nell’area intorno all’Arsenale.
1182 Un documento ufficiale cita per la prima
volta l’Arsenale di Castello, noto come Arsenale
Vecchio (o Darsena Vecchia), limitato a circa un
ettaro e chiuso da un cinta muraria al cui interno
vi sono 24 squeri, o cantieri navali.
1225 Inizia un processo di ampliamento che si
conclude nel 1304 con l’aggregazione di nuovi
spazi e la costruzione di 3 palazzi chiamati Inferno,
Purgatorio e Paradiso, poi rimaneggiati nel
15° secolo.
1280 Si delibera che all’interno dell’Arsenale i privati
non possono più «aver parte» in nessuna
nave. A tale scopo si ordina (1289) di sgomberare
«entro Natale» il sito di tutte le residue pertinenze
private: inizia l’uso esclusivo dell’Arsenale da
parte dello Stato, che per evitare furti fa marchiare
con il sigillo del leone alato anche il più piccolo
pezzo, perfino i chiodi.
1303 Inizia un sostanziale ingrandimento, che si
conclude nel 1410 con l’innalzamento delle mura
merlate: la Repubblica acquista il Lago di S. Daniele
a fianco dell’Arsenale Vecchio, in cui vi sono
dei mulini privati, e lo trasforma in una darsena.
Si crea così l’Arsenale Nuovo (o Darsena Nuova),
che viene collegato al Vecchio attraverso la realizzazione
del Canale delle Stoppare. Questo ingrandimento
è ritenuto necessario per aggiungere altri
scali da adibire alla costruzione delle navi e per
sistemarvi anche le officine (come l’Officina remi a
ovest con a fianco la prima casa del Bucintoro, la
mitica imbarcazione dogale costruita per la prima
volta nel 1311) e i magazzini per la realizzazione
dei cordami (eretti tra il 1304 e il 1322), cioè le
Corderie della Tana, dall’antico nome latino del
fiume Don (Tanais), alla foce del quale sul Mar
d’Azov esistono i mercati dove i veneziani acquistano
la canapa proveniente dalla Persia (poi Iran)
necessaria per la fabbricazione delle corde.
157
1306 Dante Alighieri visita l’Arsenale e lo immortala
in alcuni versi del 21° canto dell’Inferno.
1377 Iniziano i lavori, che si concludono nel 1440,
per l’edificazione della Casa della Polvere e delle
Fonderie, ricostruite (1524-26) in seguito all’esigenza
di potenziamento della lavorazione del ferro
e della produzione di artiglierie di bronzo.
1439 Scoppia un incendio nella casa-bottega del
maestro delle balestre e vengono coinvolti alcuni
edifici vicini.
1440 Nel reparto della preparazione della polvere
da sparo si verifica un’esplosione.
1445 Si costruisce la Porta di Terra, completata
nel 1460: primo esempio di stile rinascimentale a
Venezia. La Porta richiama un arco trionfale e
simbolicamente allude alla forza militare della tradizione
romana che deve condurre alla vittoria. In
seguito, istoriata a memoria di altre vittorie, la
Porta diventa un vero e proprio monumento.
1473 Si decreta (20 maggio) un nuovo ingrandimento,
che si conclude nel 1484, con la costruzione
dell’Arsenale Nuovissimo (o Darsena Nuovissima)
a fianco della Darsena Nuova (tra le due
darsene si crea, nel 1516, il Canale delle Seghe). La
Darsena Nuovissima viene attrezzata con cantieri
coperti o tettoie acquatiche per riparare i lavoratori
dalle intemperie invernali e dal sole in estate,
quindi per consentire alle maestranze di lavorare
più in tranquillità sotto un riparo. Due di questi
cantieri, realizzati (1573) su progetto del Sansovino,
sono chiamati Gaggiandre.
1476 Incendio (9 dicembre) delle polveri da bombarda
e costruzione (altri dicono 1561-64) del Reparto
di Artiglieria.
1500 Leonardo da Vinci visita l’Arsenale. In questo
stesso anno si completano le mura di recinzione
attorno alla Darsena Nuovissima.
1509 Si sviluppa (14 marzo) un violento incendio
dove si preparano e si conservano le polveri: le
eplosioni fanno crollare alcuni fabbricati e un tratto
del muro di cinta. Muoiono 22 persone. Si varano
le misure necessarie per le riparazioni e nella
delibera del Senato si afferma che l’Arsenale è il
cuore dello Stato.
1516 Si scavano sia il Canale delle Seghe fra
Darsena Nuova e Nuovissima, sia il Canale del
Bucintoro tra la Darsena Vecchia e quella Nuova.
Nella Darsena Nuovissima si costruiscono le tre
tettoie acquatiche di S. Cristoforo.
1519 Si costruiscono i primi cantieri nella Darsena
Novissima lungo il muro nord per potenziare
e rendere più imponente
l’Arsenale, quasi per metterlo
in concorrenza con quello che
il turco Selim ha cominciato a
costruire (1515) a Costantinopoli
e che nel 1568 supererà
largamente quello di Venezia
con i suoi 120 cantieri coperti
capaci di contenere altrettante
navi approntabili in pochi
giorni. I lavori alla Darsena
Novissima procedono alacremente
e dureranno fino al 1589.
1522 Scoppia un incendio e muoiono 5 persone.
1524 Si crea uno spazio sgombro davanti alla
Porta di terra: si abbattono alcune case per realizzare
il Campo dell’Arsenale, in seguito ampliato.
1533 Grande incendio e decisione di aggregare
un’area di proprietà del Convento della Celestia,
collocata all’estremità nord-occidentale dell’Arsenale
Nuovissimo, per circoscrivervi le attività di
lavorazione e stoccaggio delle polveri da sparo. I
lavori si realizzano tra il 1535 e il 1540. In seguito,
con l’acquisizione di altri terreni dal convento
della Celestia, l’area sarà collegata con l’Arsenale
Vecchio (1564).
1539 Inizia un ulteriore ingrandimento (1539-
64), che si protrae per quasi trent’anni, con la
creazione della Vasca delle Galeazze (le nuove navi
della Repubblica) al posto degli orti della Celestia.
Tra la Vasca e la Darsena Vecchia si crea un canale
(1564) detto appunto delle Galeazze.
1547 Si trasforma uno degli squeri scoperti della
Darsena Nuova nella nuova casa di ricovero del
Bucintoro. Il progetto è di Michele Sanmicheli,
che aggiunge una facciata monumentale in marmo.
Nello stesso tempo si costruiscono i fabbricati
destinati al deposito delle armi, detti Sale d’Armi
in Campagna, e l’Officina dell’Artiglieria.
158
1569 Incendio in Arsenale che si propaga oltre le
mura alla vicina chiesa della Celestia e ad alcune
case. Dentro l’Arsenale il fuoco provoca un’esplosione
e ci sono dei morti. Dopo questo incidente le
polveri saranno trasferite sull’isola di S. Angelo,
tra Venezia e Fusina, che prenderà il nome di S.
Angelo delle Polveri.
1571 In ricordo della vittoria di Lepanto, la Porta
di terra viene arricchita di due sculture e della statua
di santa Cristina.
1573 Nella Darsena Nuovissima vengono costruite,
su progetto attribuito a Sansovino, le Gaggiandre.
1574 Vengono erette le due torri merlate ai lati del
canale d’ingresso, poi ricostruite nel 1686.
1574 Enrico III, re di Polonia e futuro re di Francia,
di passaggio da Venezia visita l'Arsenale.
1577 In attesa dei restauri a Palazzo Ducale, devastato
da un incendio, il Maggior Consiglio si
riunisce in Arsenale, all’interno dell’Officina dei
remi (poi Padiglione delle navi), per cui viene
aperta un’apposita porta esterna sulla fondamenta
(detta Fondamenta della Madonna) che dal bacino
porta all’Arsenale.
1579 Su progetto iniziale di Da Ponte si costruiscono
(1579-1585) le nuove Corderie della Tana,
ovvero la Casa del Canevo: 317 metri per 21, divise
in tre navate da 84 colonne in cotto.
1591 Si realizza il monumentale portale di accesso
alle Sale d’Armi e all’Officina dell’Artiglieria.
1605 Galileo Galilei visiterà a più riprese l’Arsenale
tra il 1605 e il 1609.
1686 Si allarga il Rio della Madonna, poi detto
dell’Arsenale, ed anche la Porta d’Acqua, che
viene portata a 14 metri per consentire l’uscita dei
grandi vascelli a vele quadre che adesso si costruiscono
nell’Arsenale. Quindi si abbattono le due
torri che vengono ricostruite (1686-92).
1693 Per celebrare la conquista della Morea/Peloponneso
da parte di Francesco Morosini viene costruita
la cancellata ornata di statue allegoriche,
mentre nel campo antistante (ampliato nel 1797)
si erige il pilo in bronzo portabandiera fuso da
Gianfranco Alberghetti. Ai due lati della Porta
vengono infine collocati i due grandi Leoni marmorei
presi da Morosini in Grecia (1687) e in
seguito si sistemeranno gli altri due leoni più piccoli
inviati a Venezia dal doge Enrico Dandolo nel
1204: quello con la testa aggiunta, è collocato qui
nel 1716 in ricordo della riconquista di Corfù e
proviene dall’isola di Delo.
1709 Federico IV di Svezia visita l'Arsenale.
1728 Incendio nelle sale d’arme.
1772 Creazione del Museo d’Artiglieria (a sinistra
della Porta di terra), ottenuto rimaneggiando il
fabbricato della Sala d’Armi.
1778 Si costruisce, su disegno di Giuseppe Scalfarotto,
il grande edificio degli intagliatori o squadratori
(dove si disegnano in grandezza naturale e
si tagliano i pezzi per la costruzione del nuovo tipo
di nave, il vascello), che si affaccia sulla Vasca
delle Galeazze e a fianco la Casa dei Modelli progettata
da Gian Maria Maffioletti (dove si raccolgono
i vari modelli delle navi al posto dei disegni
di progettazione: dai modelli, rapportati in scala,
vengono poi costruite le imbarcazioni al naturale
nell’adiacente edificio degli Squadratori ...).
1797 Il 12 maggio il doge abdica in favore della
Municipalità Provvisoria, un organismo di improvvisati
governanti che, con la Pace di Campoformido
(17 ottobre), si fanno soffiare da Napoleone
la città-stato che in quel momento governano.
1798 Il 9 gennaio, prima di lasciare la città agli
austriaci, i francesi spogliano e devastano l’Arsenale:
si portano via le armi leggere e i cannoni,
smantellano i ricchi fregi del Bucintoro, che accatastano
sulla riva di S. Giorgio e vi appiccano il
fuoco, per recuperare l’oro. Inizia la prima dominazione
austriaca (1798-1805), che eredita un Arsenale
spoglio. L’Austria lo riadatta e lo restaura
per la ripresa delle costruzioni navali, poi istituisce
(2 marzo 1802) la Scuola di Ingegneria Navale
(che sostituisce la Scuola di Naval Architettura)
e la Scuola dei Cadetti della Cesarea Regia Marina
159
Austriaca.
1806 Inizia la dominazione francese (1806-14),
che manifesterà un notevole interesse per l’Arsenale.
Il complesso ecclesiastico della Celestia verrà
annesso all’Arsenale (1810). La cinquecentesca
chiesetta della Madonna, a fianco della torre merlata
di levante, verrà abbattuta (1809) e il Rio
della Madonna si chiamerà Rio dell’Arsenale. Ad
est si creerà un varco nel muro di cinta per aprirvi
la Porta Nuova, dotandola di una Torre Nuova
per l’alberatura delle navi, mentre la zona dell’Artiglieria
verrà separata dall’Arsenale, realizzando
l’Arsenale di Terra collegato con un ponte sul Rio
di S. Daniele all’abitatissimo Campo Ruga. Il gen.
francese Maillot, giunto a Venezia il 20 marzo
1806, consegna in data 11 aprile un rapporto sull’Arsenale
in cui i rilievi tecnici sono la parte più
sostanziosa, ma è interessante rilevare anche
quanto dice per la parte più generale: «L’Arsenale
è composto di quattro darsene principali. La più
grande, detta Novissima Grande è la sola che abbia
abbastanza lunghezza e profondità per varare i vascelli
di linea [...] Tutti gli [...] edifici sono generalmente
belli, la corderia è un bell’edificio, la fonderia
è molto vasta, i laboratori sono pure molto
belli [...] L’Arsenale di Venezia offre tutti i mezzi
necessari per costruire contemporaneamente un
gran numero di [...] bastimenti poiché esso racchiude
[...] 47 cale coperte, 9 hangar acquatici, 33
magazzini per conservare i legnami [...] Tutte le
arti relative alla costruzione navale mi sono sembrate
ben lontane dal grado di perfezione raggiunto
in Francia. La mano d’opera di carpenteria è
molto grossolana [...] La chiodatura e la calafatura
avrebbero bisogno, pure esse, d’essere perfezionate.
La corderia di Venezia, che ha avuto una grande
reputazione, è ora ben al di sotto di quelle dei porti
di Francia e avrà bisogno di molte migliorie ...» [in
Bellavitis 269-70].
1807 Napoleone in visita a Venezia si reca all’Arsenale,
chiede di vedere il Bucintoro, che gli viene
mostrato nei suoi miseri resti: spogliato dai suoi
soldati quasi dieci anni prima, ribattezzato Hydra
dagli austriaci e trasformato in casamatta, armato
e posto a difesa del porto. Nello stesso anno, con
decreto 7 dicembre, si stabilisce l’apertura di una
nuova uscita alla Darsena chiamata Nuovissima
Grande, l’approfondimento di questa uscita fino
alla bocca di Malamocco in modo da dare 8 metri e
mezzo di altezza d’acqua al di sotto del piano della
comune, l’escavo presso la bocca di Malamocco di
una stazione capace di ricevere dei vascelli di linea
e delle fregate.
1814 Inizia la seconda dominazione austriaca (1814-
48): l’Arsenale viene restaurato completamente e si
portano così a compimento le opere iniziate dai francesi.
L’imperatore Francesco I verrà a controllare
(1815) lo stato dei lavori. Tra questi, lo scavo del
canale fra l’Arsenale e il porto di Malamocco.
1824 Il marchese Amilcare Paolucci riceve l’incarico
di riformare la Marina Militare veneziana,
ma poi gli subentra l’arciduca Federico, affiancato
da un ‘duro’, il capitano di vascello Marinovich,
che riporta ordine totale sia nella Marina che
nell’Arsenale.
1825 Si inaugura nell’edificio delle Sale d’Armi
(poi Biblioteca storica) il primo Museo Navale.
1848 Il 22 marzo gli Arsenalotti uccidono il loro
direttore Marinovich e comincia l’insurrezione di
Venezia.
1849 Venezia ritorna per la terza volta sotto gli
austriaci (1849-66), che in questa fase privilegia-
no Pola come base navale dell’impero e quindi dedicano
pochissima attenzione all’Arsenale, ridotto
a cantiere di riparazioni.
1864 L'imperatore Francesco Giuseppe visita
l'Arsenale.
1866 Inizia la dominazione italiana: la Regia Marina
Italiana occupa l’Arsenale e una legge (1867)
vi istituisce il Comando del 3° Dipartimento Militare
Marittimo la qual cosa dà il via ad un progetto
di ristrutturazione e rivitalizzazione dell'intero
complesso. Una legge speciale poi (1869) prevede
la ristrutturazione del complesso e l’acquisizione
di nuove tecnologie: tra l’altro si fondono le due
darsene, la Nuova e la Novissima in un’unica
Darsena Grande con relative banchine (1871) e si
costruisce (1875-83) la grande gru idraulica Fairbairn
per installare i cannoni sulle navi perché in
questo periodo l’Arsenale passa dalla costruzione
di navi in legno a quella di grandi navi in ferro; si
realizzano due bacini di carenaggio (1878); si
incrementano le maestranze (gli arsenalotti salgono
a 2400 nel 1911 e durante la prima guerra
mondiale a 4800), l’attività costruttiva riprende
in pieno (dal 1871 al 1915 usciranno dall’Arsenale
31 navi da guerra fra cui 7 sommergibili).
Intorno all’Arsenale cresce l’indotto. Dopo la seconda
guerra mondiale la stasi nelle costruzioni fa
scendere il numero delle maestranze a 2000
(1945), che poi salgono fino a 3000 (1955) e subito
dopo scemano rapidamente.
1872 Realizzazione (1872-79) delle due Tese del
carbone nell’area dell’isola delle Vergini, annessa
all’Arsenale interrando il Rio della Guerra.
1883 Installazione della grande gru idraulica
Armstrong Mitchell nei pressi dei cantieri all’Isolotto,
termine con il quale si denomina una
striscia di terra che separa la Darsena Nuova dalla
Nuovissima. Su di essa insistono due file di
Tese, la prima si affaccia sulla Darsena Nuova
(Tese sud), realizzata nel Trecento, la seconda si
affaccia sulla Darsena Nuovissima (Tese nord),
realizzata alla metà del Cinquecento. Dopo
160
l’Unità d’Italia l’Isolotto sarà sbancato per creare
un’unica Grande Darsena. Quasi tutte le Tese
dell'Isolotto verranno demolite ad eccezione delle
prime quattro (Tese nord) sul piazzale delle Gaggiandre
e della prima Tesa sud a ridosso delle
Artiglierie. La Tesa sud è un edificio di straordinario
interesse in quanto rappresenta l’unica testimonianza
degli squeri trecenteschi dell’Isolotto.
Non si sa quanto l’architettura è modificata,
si è però propensi a ritenere che, almeno per le
membrature principali, si tratti della fabbrica trecentesca.
All’inizio del 21° secolo è sotto restauro.
1900 Creazione di una banchina nella schiera della
Nuovissima e conseguente accorciamento, abbassamento
e chiusura dei fronti delle Tese che vengono
trasformate in officine e depositi. Realizzazione
delle Officine dei Lamierini, nell’area dei bacini.
1902 Crolla il campanile di San Marco. All’Arsenale
i lavori vengono sospesi in segno di lutto, la
città tutta si ferma. La grande voce della città, ‘el
paron de casa’ che regola la vita attraverso il suono
delle sue cinque campane non si sente più. La
grossa Marangona o Carpentiera, per esempio,
comunicava ai marangoni, cioè alle maestranze
delle varie arti (falegnami, calafati e carpentieri),
l’inizio o la fine del lavoro all’Arsenale.
1903 Inizia la costruzione di sommergibili, il primo
è Glauco (1903-5) seguito da altri quattro similari:
Squalo, Narvalo, Otaria e Tricheco, e poi da altri
due di stazza maggiore, Nereide e Nautilus.
1909 Si costruisce un terzo enorme bacino di carenaggio,
completato nel 1915, per la costruzione di
navi monocalibre, cioè con tutti i cannoni dello
stesso calibro).
1916 Si realizzano le casermette: alloggi per i sommergibilisti
(restaurati all’inizio del 21° sec.).
Durante la guerra l’Arsenale diventa il cantiere
più importante sia per le operazioni navali contro
la flotta austriaca, sia per il supporto al fronte del
Piave, ma è bombardato, fortunatamente con danni
insignificanti, mentre danni notevoli subiscono
la zona abitata intorno all’Arsenale e la Chiesa di
S. Pietro di Castello. Dopo la conclusione dell’armistizio,
l’Arsenale mette in vendita una gran
quantità di materiali, macchinari e scafi, cedendo
alcune zone in uso all’industria privata. Nel 1921
la concessione viene ritirata e l’Arsenale ritorna
completamente alla Marina.
1919 Riapertura al pubblico del Museo Storico
Navale le cui collezioni erano state portate al sicuro
durante la prima guerra mondiale.
161
1920 Un incendio distrugge sei scali coperti sul
lato ovest del primo Arsenale o Arsenale Vecchio.
1939 Per evitare che la città sia bombardata, la
Marina Militare trasferisce fuori dall’Arsenale
gran parte delle sue attività, ma vi costruisce
(1939-43) alcuni bunker.
1957 Il comando in capo del Dipartimento Militare
Marittimo dell’Adriatico si trasferisce ad Ancona
(1° marzo). In sostituzione si costituisce il
Comando Marina Venezia retto da un ammiraglio.
La Marina dà quindi in concessione l’area nord ai
cantieri Cnomv del gruppo Iri, che vi si trasferiscono
dalla Giudecca e assumono 300 arsenalotti
(1958), mentre, dei rimanenti, chi va in pensione
non è più sostituito così che nel decennio successivo
si conteranno meno di 800 arsenalotti fino
all’annunciata chiusura (1997) del suo ultimo
cantiere con 125 operai. Il Museo viene trasferito
dall’Arsenale al vecchio magazzino del grano e
della farina detto di S. Biagio, all’inizio della fondamenta
che porta all’Arsenale, ovvero a fianco
della Chiesa di S. Biagio Vescovo.
1964 Apertura nel muro fronte Murano di una
porta (detta Porta delle Galeazze) per il transito
dei mezzi pubblici, che inizia nel 1965.
1966 L’ex Scuola meccanici, insediata (1867) nell’ex
convento della Celestia è ceduta al Comune
per essere utilizzata come residenza pubblica.
1980 La Marina Militare riduce dal 1° gennaio il
suo impegno in Arsenale, mantenendo soltanto un
proprio Reparto Lavori. Si aprono al pubblico le
Corderie in collaborazione con il settore Architettura
della Biennale.
1982 Una commissione interministeriale studia la
razionalizzazione dell’Arsenale e decide (1992) di
dedicare ad uso civile la parte nord (dichiarata Demanio
dello Stato) e ad un uso militare quella sud
(appartenente alla Marina Militare). Le maestranze
del Reparto Lavori vengono ridotte.
1983 Inizia un’attività di restauro avviato dalla
soprintendenza. Progressivamente si aggiungeranno
gli interventi sponsorizzati dal Magistrato alle
Acque, dalla Biennale e naturalmente dalla Marina.
1984 Mostra a S. Samuele sui progetti di recupero
dell’Arsenale elaborati dal 1970.
1985 Si inaugura il nuovo Padiglione delle Navi
che va ad ampliare il Museo Navale: esposte tante
imbarcazioni tra cui la parte poppiera di quella che
servì a Guglielmo Marconi per i suoi esperimenti.
1997 S’insedia nella zona nord o demaniale dell’Arsenale
il centro tecnologico Thetis. Nella stessa
zona s’insedieranno (2003) la società Arsenale Venezia
spa (la società che l’Agenzia del Demanio,
proprietario dell’area, e il Comune di Venezia hanno
costituito per progettare e realizzare il nuovo
Arsenale), la Palomar srl (società che si occupa di
riparazioni e trasformazioni navali), l’Actv (Azienda
del Consorzio Trasporti Veneziano) con Stn
srl (società che si occupa della manutenzione dei
mezzi di trasporto pubblico e delle relative strutture
di servizio), il Consorzio Venezia Nuova, Vesta
(Venezia Servizi Ambientali spa, società che con
risorse proprie e in partecipazione con società collegate,
gestisce i servizi indispensabili al territorio
e al cittadino oltre ad interventi di recupero
ambientale), e il Consorzio artigiano Arzanà 2000.
1998 Marco Paolini, attore, in diretta televisiva
dall’Arsenale tiene un monologo sulla vita a Venezia
davanti a un pubblico in barca: parla di
veneziani e turisti, del loro rapporto di amoreodio,
delle acque alte e dell’inquinamento, della
Venezia scomparsa sconfitta dall’esodo, delle fabbriche
che chiudono ...
1999 48a Biennale d’Arte di Venezia. Inizia con
questa edizione un grande intervento di recupero
di importanti edifici dell’Arsenale da utilizzare
come spazi espositivi in cui può estendersi la
mostra centrale, tradizionalmente confinata ai
Giardini.
2000 L’Istituto di Guerra marittima si trasferisce
(1° gennaio) da Livorno a Venezia assumendo la
denominazione di Istituto di Studi Militari Marittimi.
Un decreto sancisce che l’Arsenale deve diventare
«polo culturale della Marina». L’ammiraglio
Pagnottella, direttore dell’Istituto, annuncia:
«L’Arsenale è nostro, ci faremo un museo
della civiltà del mare».
2001 Il Ministero dei Lavori Pubblici approva il
progetto per la sublagunare Tessera-Murano-Arsenale
e contestualmente il piano di recupero dell’Arsenale
attraverso la creazione di un’area industriale
cantieristica, zona produttiva e della ricerca,
zona militare e strategica, zona museale, zona
assegnata fino al 2006 alla Biennale. Si decide che
il sommergibile Dandolo (anni 1960), ormeggiato
nella Darsena Grande, sia messo a secco e diventi
un museo. Si inaugura Navalia, il 1° Salone della
nautica in legno (11-13 maggio), che in seguito
sarà chiamato Navalis.
2002 Gli impianti sportivi dell’Arsenale sono dedicati
a Valentino Mazzola, giocatore del grande
Torino, che a Venezia giocò e fece il servizio militare.
2003 Cena di gala
all’Arsenale per festeggiare
la riapertura del
Teatro La Fenice.
2004 La Biennale mette
piede all’Arsenale per
offrire nuovi luoghi di
incontro e di spettacolo,
realizzando il Teatro
Piccolo Arsenale e il
Teatro alle Tese attraverso interventi di restauro
discreti che non hanno snaturato i caratteri architettonici
e la memoria del luogo.
2007 Proseguono i restauri della parte riservata
all’insediamento civile.
162
1105
.«Et nel predicto tempo la Cita de Malamocho
vechio se sumerse che fu nel dicto
anno 1105»: una fortissima, violenta mareggiata
modifica la pianta toponomastica della
laguna meridionale. Malamocco scompare,
i superstiti si trasferiscono. Alcuni vanno
a Chioggia al seguito del loro vescovo (e
sorge così il vescovado clodiense), altri a S.
Nicolò di Lido. Ma in un documento del 23
settembre 1108 si legge che «Giovanni Gradenico,
patriarca di Grado, concede al priore
e ai monaci di San Cipriano di poter trasferire
altrove il monastero, allora situato
presso Malamocco, perché minacciato dal
mare». Altri collocano questo evento nel
1100: «Vescovado di Malamocco affondato
dalle tempeste del mare, trasferito con tutte
le sue preminenze & giurisdizioni a Chioggia,
& fu alli 10 d’Aprile» [Sansovino 15].
Altrove si legge, invece, che fu nel 1110 che
«Malamocco si profondò del tutto in mar
per il che quelli popoli si ridussero a Chiozza».
Pochi anni dopo, comunque, sorge la
nuova Malamocco.
.Si ricostruisce la Chiesa di S. Stefano Confessore,
in veneziano S. Stin [sestiere di S.
Polo]. Fondata nel 10° sec., la chiesa sarà
ancora ricostruita (1295), rinnovata (17°
sec.), chiusa al culto (1810) e poi demolita.
.Il re di Croazia e Ungheria, Colomanno,
mira ad aprirsi uno sbocco sull’Adriatico
ed occupa gran parte della Dalmazia tra il
1105 e il 1115, quando viene fermato dalla
morte: il doge allora recupera la Dalmazia
assieme a Sebenico [v. 1116].
.«Palla dell’altar maggiore di S. Marco,
di valuta inestimabile, fatta fare in Costantinopoli
da Maestri eccellenti, per ordine
della Repubblica è condotta a Venezia»
[Sansovino 15]. Il termine pala viene dal
latino palla, cioè stoffa ornata con immagini
di santi per l’uso liturgico di coprire l’altare
o abbellirne lo sfondo. Dalla stoffa si
passa all’oro o all’argento, da cui il nome di
Pala d’oro o d’argento, frequente nelle chiese
delle lagune. La prima Pala d’oro risale al
976 grazie al doge Pietro Orseolo. In seguito
perduta forse perché i suoi ori, i suoi
argenti e i suoi smalti sono riusati per quel-
163
la nuova. La nuova Pala d’oro (larga 334 cm,
alta 212 cm) è divisa in due parti, quella
superiore e quella inferiore. La parte inferiore
è la più antica, ordinata dal doge
Ordelaf Falier nel 1102 e completata nel
1105: al centro il Cristo benedicente circondato
dagli Evangelisti; al di sotto del Cristo
la Vergine Maria orante, e ai suoi lati il
doge Falier e l’imperatrice bizantina Irene.
La parte superiore proviene dal bottino di
Costantinopoli (1204): al centro l’arcangelo
Michele e sei formelle con l’Ingresso di
Cristo in Gerusalemme, la Discesa al Limbo, la
Crocifissione, l’Ascensione, la Pentecoste e la
Morte della Vergine. Le due parti sono riunite
e ulteriormente arricchite sotto il dogado
di Pietro Ziani: la pala renovata fuit nel
1209. Infine, sotto il doge Andrea Dandolo,
la pala assume la sua forma definitiva
(1345) all’interno di una inteleiatura rinnovata
e di gusto gotico ad opera dell’orafo
Giovanni Paolo Boninsegna: è composta da
pietre preziose e smalti, ovvero 526 perle,
330 granati, 320 smeraldi, 255 zaffiri, 183
ametiste, 75 rubini, 175 agate, 34 topazi, 16
corniole, 13 diaspori. L’ultimo restauro è
compiuto tra il 1836 e il 1847. Originariamente,
la Pala d’oro è visibile solo nelle feste
liturgiche. In tutti gli altri giorni rimane
coperta da una tavola lignea dipinta, detta
Pala feriale di cui la più nota è quella di
Paolo Veneziano (1343-45), che si conserva
nel Museo della Basilica, sostituita poi da
una copia quattrocentesca ad opera di un
maestro tardogotico.
1106
.Due incendi di grandi proporzioni si
verificano in quest’anno, uno il 28 gennaio
(1105 more veneto) e uno il 5 aprile: «Fuoco
uscito di casa Henrico Zeno, altri dice
[Arrigo] Dandolo, abbrucia 6 contrade,
cioè Santo Apostolo, San Cassano, Santa
Maria Materdomini, Santa Agata, Santo
Agostino, et Santo Stefano. & dopo due
mesi un altro fuoco uscito di casa Zancani
[Ca’ Zantani nelle isole Gemini] arde le
chiese et le case di S. Lorenzo, di S. Severo,
di S. Zaccaria, di S. Provolo, di S.
Scolastica, di S. Maria Formosa, di S. Basso,
di S. Giuliano, con parte di S. Marco & del
palazzo, di S. Mauritio, di
S. Angelo, di S. Paterniano,
di S. Vitale, et di S.
Samuello, et passato di là
dal Canale, arde S. Gregorio,
S. Agnese, S. Gervaso,
S. Barnaba, S. Basilio,
S. Raffaello, et S. Nicolò,
si per lo temporale
horribile che cacciava il
fuoco per tutto, et si per la
materia combustibile della quale erano fabbricate
le case di quel tempo» [Sansovino
15]. Il fuoco distrugge quasi ventitré contrade
[Cfr. Molmenti I 272], cioè 23 parrocchie,
con tutte le case adiacenti, danneggiando
anche la Chiesa di S. Marco e il
Palazzo Ducale [v. 976]. Si espone sull’altare
maggiore della Basilica la Pala d’oro appena
giunta dall’Oriente (1105).
.Il Castello Ducale viene ricostruito e
rinforzato (1106-1116), poi, durante il dogado
di Pietro Ziani, sarà trasformato in Palazzo
[v. 1205].
.Il Monastero Benedettino maschile di
S. Cipriano di Malamocco viene abbandonato
[v. 881]. I frati si trasferiscono a
Murano fondandovi il nuovo Monastero
di S. Cipriano: «Monistero di S. Cipriano
di Malamocco, trasportato a Murano sul
terreno delli Gradenighi. & fu di settembre
[Sansovino 15].
.Angelo Falier creato procuratore di S.
Marco.
1109
.Prima documentazione storica della
Chiesa di S. Giovanni del Tempio [sestiere di
Castello], fondata dai Templari [v. 1100],
ma con lo scioglimento dell’ordine (1312),
164
la chiesa, che si chiamerà anche Chiesa di S.
Giovanni dei Furlani [perché sorta nella
zona abitata in maggioranza da famiglie
originarie del Friuli], passerà ai Cavalieri
di Rodi, poi Cavalieri di Malta [v. 1100],
assumendo il nome di Chiesa di S. Giovanni
di Malta. Il complesso verrà sottoposto a restauro
nel 1565 e nel 1758. Dopo la fine
della Repubblica (1797), la chiesa diventa
deposito di arredi sacri provenienti da altre
edifici religiosi, mentre il convento viene
trasformato in stamperia. Nel 1839 il complesso
sarà restituito ai Cavalieri di Malta e
la chiesa riarredata e riaperta.
.Si fonda il Monastero Benedettino maschile
di S. Croce di Luprio [v. 569].
.«Corpo di S. Stefano primo martire,
portato a Venetia, & collocato in S. Giorgio
Maggiore» [Sansovino 15]. Altri dicono
che le reliquie, provenienti da
Costantinopoli, giungono in laguna nel
1179.
1110
.Guerra contro Padova che vince i venetici
presso Fusina, ai «confini di Sant’Ilario»
[Sansovino 15].
.L’ultimo vescovo di Malamocco, Enrico
II, si trasferisce a Chioggia. Altri dicono che
questo trasferimento ha luogo il 10 aprile
1100: «Vescovado di Malamocco affondato
dalle tempeste del mare, trasferito con tutte
le sue preminenze» [Sansovino 15].
.Si fonda alla Giudecca il Monastero Benedettino
femminile di S. Croce. Qui sorgerà
l’omonima chiesa le cui prime notizie certe
risalgono al 1328. Si sa poi che viene rifabbricata
a cominciare dal 1508 e
che sette anni dopo (1515) è
consacrata. Dopo la soppressione
napoleonica degli istituti
religiosi (1810), il monastero
viene convertito in Casa di
Correzione e la chiesa usata dagli
ospiti.
.Si fonda a Murano
l’Abbazia di S. Cipriano con
annesso monastero [v. 1106].
Sarà sede del Seminario della
diocesi di Venezia e nel 1817
sarà demolito assieme all’abbazia.
1111
.Il basileus accorda ai pisani la crisobolla,
il che significa che i venetici vengono adesso
privati del loro monopolio commerciale.
Bisogna però dire che i privilegi accordati
ai pisani sono un po’ meno estesi di quelli
che già godono i venetici: i pisani devono
pagare un dazio del 4%, tutti gli altri il
10%, i venetici non pagano alcun dazio.
1112
.Gli ungari assaltano Zara e la prendono,
cacciando il governatore Giovanni Morosini.
Il doge, Ordelaf Falier, con l’aiuto
del basileus Alessio Comneno assedia la
città e la riconquista, ma il presidio ungherese
resiste nel castello. Il re d’Ungheria invia
allora un forte esercito in soccorso della
guarnigione, dando origine alla seconda
guerra di Zara [v. 1117].
1116
.Enrico V, sacro romano imperatore, viene
in visita a Venezia ed è accolto con solenni
festeggiamenti. Riconoscente, rilascia
vari diplomi per la concessione di privilegi
a favore dei monasteri veneziani che possiedono
fondi in territorio imperiale.
.Dopo la morte (1105) di Colomanno, re
di Croazia e Ungheria, il successore continua
la guerra contro i venetici, ma è sconfitto:
«Acquisto della Dalmazia, et Spalato,
et Sebenico espugnato» [Sansovino 15].
.Si posa quest’anno [Sansovino dice nel
1119, altri nel 1120 e altri ancora nel 1125] la
prima pietra della Chiesa di S. Maria della
Carità [sestiere di Dorsoduro]. La chiesa
sorge, grazie ad un lascito, al posto di un
piccolo edificio religioso in legno. Nel 1134
si costruisce il primo nucleo del monastero
e della chiesa, che in seguito ospiterà la
Scuola dei Battuti o della Carità. La chiesa è
ristrutturata a partire tra il 1441 e il 1446,
mentre nel 1453 c’è la traslazione delle spoglie
di sant’Aniano, discepolo di san Marco,
provenienti dalla Chiesa di S. Clemente
sorta nell’isola omonima nel 1131 accanto
ad un ospedale che accoglie i pellegrini
diretti in Terrasanta. Il Monastero di S.M.
165
della Carità viene ricostruito dal Palladio
dopo il 1554, ma un incendio (16 novembre
1630) ne distrugge in gran parte l’opera.
Nel 1744 crolla il campanile sotterrando
due case vicine e in seguito la scuola è soppressa.
Il complesso finirà per ospitare le
Gallerie dell’Accademia e per molto tempo
anche l’Accademia di Belle Arti.
1117
.3 gennaio: tremendo, disastroso terremoto
che rade al suolo molte chiese e campanili
e un gran numero di edifici vecchi e
nuovi. Il terremoto provoca, secondo il cronista,
un incendio alla chiesa dei santi Ermagora
e Fortunato (S. Marcuola), che
viene «in poche ore miseramente consumata».
Miracolosamente, la mano di san Giovanni
Battista (dono del patriarca di Alessandria
sant’Atanasio) rimane intatta.
.«Guerra seconda di Zara [v. 1043 guerra
prima] soccorsa da Stefano II, Re d’Ungaria,
et assediata dall’armata Veneta, la
quale finalmente è presa dal Doge, et scacciati
gli Ungari. La Croatia parimenti soggiogata
dal medesimo» [Sansovino 15].
1118
.«Guerra terza di Zara assediata dagli
Ungari, al cui soccorso con numeroso naviglio
va il Doge, dove combattendo co nemici
coraggiosamente è ammazzato da loro co
l’armi in mano» [Sansovino 15]. La Repubblica,
che ha bisogno di rivolgere l’attenzione
al Levante per restaurare la propria
posizione commerciale, contratta una tregua
con l’Ungheria: si stabilisce che Zara si
governerà da sola per sette anni. La salma
del doge Ordelaf Falier viene portata a Venezia
ed è sepolta nell’atrio della Basilica di
S. Marco. Non si sa esattamente dove.
.A Costantinopoli la morte del basileus
Alessio porta sul trono Giovanni I Comneno
(1118-43), che si rifiuta di rinnovare i
privilegi commerciali ottenuti dai venetici
nel 1082. Per la Repubblica, che si trova al
momento impegnata contro gli ungari in
Dalmazia e qui in battaglia ha perso il proprio
doge, si apre un periodo di grave crisi.
Occorre ripristinare la posizione commerciale
in Levante, cercando di recuperare il
tempo perduto perché nel
frattempo genovesi e pisani
si sono attestati assai
bene in Palestina e in Siria
e in particolare i pisani si
sono assicurati il diritto di
commercio in Costantinopoli.
.Si elegge il 35° doge,
Domenico Michiel (marzo/aprile 1118-
1130), che è figlio di Giovanni, comandante
della flotta in Terrasanta durante
la prima crociata (1096-1099), e nipote
del 33° doge Vitale Michiel. Appartiene ad
una delle famiglie apostoliche [v. 697]. Il
dogado di Domenico, che da
Costantinopoli riceverà il titolo di Venecie,
Dalmacie atque Croacie dux [v. 697], sarà impostato
sulle conquiste di territori del vicino
Oriente, al seguito delle spedizioni crociate
[v. 1123], e in questo periodo di enfasi
militare, l’Arsenale sarà in grado di
approntare fra le 40 e le 100 galee in sei
mesi. Il doge, quindi, con la scusa di una
sua possibile assenza per impegni militari
imporrà un editto (1121): in barba alla
legislazione, che ha bandito co-reggenze e
discendenze, pensa di ripristinare una sorta
di potere assoluto, stabilendo che, in
assenza del doge dalla città, uno dei figli o
un parente dovrà farsi carico del governo,
degli affari politici e di quelli economici.
.8 dicembre: il gelo ghiaccia tutta la laguna
e le comunicazioni con le isole e l’estuario
si fanno a cavallo.
1120
.17 dicembre: un incendio brucia la Chiesa
di S. Pietro di Castello mentre si svolgono
i funerali del vescovo.
166
1123
.Il ventennio precedente ha lasciato una
grave eredità: sulle città dalmate, perdute e
riprese, cerca di stabilire la sua autorità il re
di Croazia e d’Ungheria, che ha fatto lega
con il nuovo basileus Giovanni I Comneno,
figlio di Alessio [v. 1082]. Giovanni non
vuole più rinnovare ai venetici i permessi e
i privilegi commerciali concessi da suo
padre. Il doge Domenico Michiel non ci
penserà su due volte e deciderà di fargli
guerra aperta [v. 1124].
1124
.Nella tarda primavera il doge fa armare
una flotta di 108 navi [40 galere, 40 navi
onerarie e 28 navi rostrate] e parte in soccorso
del cognato Baldovino II, re di Gerusalemme
(1118-31), che è stato fatto prigioniero
dai saraceni [Sansovino pone l’evento
nel 1120 e parla di 200 navi]. La flotta
arriva a Giaffa (Jaffa) in estate. La città è stata
appena saccheggiata dagli egiziani, che si
stanno allontanando. I venetici si mettono
sulla loro scia, piazzando in testa alla flotta
quattro grandi navi mercantili che trasportano
le provviste. Per mimetizzarsi. Infatti,
giunti nelle acque di Ascalon (la mitica città
di Sansone e di Erode), gli egiziani scambiano
la flotta, proprio come voleva il doge,
per un convoglio mercantile, e si lanciano
all’assalto (30 maggio), ma si accorgono,
troppo tardi, ahimè, che dietro alle navi
mercantili c’è la flotta da guerra dei venetici.
Un massacro. Già che sono lì, i venetici si
danno alla pirateria, si prendono le navi
degli egiziani, cariche di ogni ben di Dio, e
si uniscono ai Cavalieri del Regno di Gerusalemme
nell’assedio dell’importante base
navale di Tiro, che già in precedenza, nel
1099 e nel 1111, aveva resistito all’attacco
dei crociati in marcia verso Gerusalemme.
Adesso, invece, cade (7 luglio), ma con l’astuzia:
cinque venetici riescono ad entrare
in città, usando una piccola imbarcazione, e
aprono un varco tra le fortificazioni, favorendo
l’attacco finale. Tiro cade e i crociati
accolgono il doge da trionfatore. Il re di Gerusalemme
Baldovino viene liberato e per
ringraziare il doge gli trasferisce la sovranità
sulla terza parte di Tiro e di Ascalon,
ovviamente con il beneficio della più completa
extraterritorialità, ovvero un intero
quartiere, con propria giurisdizione, comprendente
chiesa, piazza, forno, mulino,
frantoio, bagno, banchina per il carico e lo
scarico delle merci, servizio di pesi e misure
[Cfr Brusegan Storia 86]. Questa concessione
segna in maniera più esatta l’inizio
dello Stato da mar, che non quella concernente
simili diritti ottenuti dopo la conquista
di Haifa e Giaffa (Jaffa). Ma il doge non
ha tempo per festeggiare, ha qualcosa da far
scontare al basileus, che in combutta con i
pisani, si è rifiutato di riconoscere la bolla
d’oro del 1082. Così, dopo aver dato disposizioni,
sembra, di spedire a Venezia le colonne
erette poi sul Molo [v. 1170], fa spiegare
le vele, invade l’Egeo, mette a ferro e fuoco
e saccheggia le isole che incontra sulla sua
rotta [v. 1125].
1125
.Dopo aver avuto dal re di Gerusalemme
Baldovino II la terza parte di Tiro e di Ascalon
[v. 1124], il doge Michiel alza le vele
verso Venezia e sulla via del ritorno, volendo
fare pressione sul basileus per farsi rinnovare
i privilegi commerciali concessi nel
1082 e poi sospesi nel 1118, conquista Rodi
e altre isole dell’Arcipelago greco, tra cui
Samo, Chio, Lesbo, Andro, Cefalonia, nonché
il porto di Modone nel Peoloponneso,
assicurandosi il controllo degli itinerari
marittimi fra il mar Jonio e l’Egeo. Fatto
questo, il doge mostra i muscoli al nuovo re
d’Ungheria, Stefano II, che ha invaso la Dalmazia,
recuperando (maggio) Spalato, Traù
e Sebenico, distruggendo Zara Vecchia (poi
Biograd) e riprendendosi Zara.
167
.Vengono portati da Cefalonia i resti
mortali di san Donato di Evorea assieme ai
resti di un drago ucciso dal santo. Le reliquie
sono sistemate (7 agosto) nella Chiesa
di S. Maria di Murano.
1126
.Tornato a Venezia, il doge viene acclamato
come un eroe. Ha portato anche un
regalo religioso, le reliquie di sant’Isidoro.
Dopo il suo ritorno, il doge si dedica al ripristino
della normalità cittadina, che ha intanto
assunto aspetti di inquietante delinquenza
notturna. Al mattino si trovano molti
uomini ammazzati nei punti più frequentati
e non si scoprono i colpevoli [v. 1128].
1128
.Per contribuire alla sicurezza dei cittadini
si decide di dare un taglio alla moda del
tempo, si vieta cioè l’uso di portare barbe
posticce dette alla greca (pena la forca), e poi,
per contrastare i pericoli nascosti nel buio
della notte, si decide di illuminare le strade
meno sicure con i cesendeli, piccole lampade
ad olio appese ai muri, fatti installare a
spese della Repubblica, mentre la manutenzione
sarà affidata ai parroci [v. 1397], ai
quali si chiederà di collocare sopra i cesendeli
edicole o capitelli votivi, cioè immagini
sacre perché contribuiscano a scoraggiare i
malfattori. Questo tipo di illuminazione non
sarà ovviamente sufficiente a mettere un freno
ad omicidi, aggressioni, furti e simili per
cui si deciderà di aumentare il numero dei
Fanti (pueri) preposti al controllo della città.
.Il basileus Giovanni I Comneno, impressionato
dalla potenza veneziana, decide
di onorare, con qualche miglioria, la
vecchia crisobolla [v. 1082], che sarà confermata
anche dai suoi immediati successori.
Tra le migliorie accordate anche il diritto di
trafficare liberamente a Creta e a Cipro.
1130
.Il grande doge Domenico Michiel, sentendosi
vecchio e stanco abdica e si chiude
nel Monastero di S. Giorgio Maggiore. Pochi
giorni dopo muore. Le
sue spoglie sono deposte a
S. Giorgio, ma poi, quando
i frati decideranno di ricostruire
l’antica chiesa
(1566-1610) le sue ceneri
saranno disperse e i marmi
del suo sepolcro volti ad
altro uso. I frati saranno
però costretti dal Senato
(19 luglio 1635) a ripristinare
all’interno della chiesa il monumento,
forse su disegno del Longhena, con un
busto del doge opera di Battista Pagliari
(1637).
.Si elegge il 36° doge. È Pietro Polani
(1130-48), genero di Domenico Michiel.
Contro la sua elezione, o piuttosto contro
l’ereditarietà del Dogado, si schierano, più
o meno apertamente, le famiglie Badoer e
Dandolo. I gruppi di potere impongono
così il ritorno ai tribuni-consiglieri, istituiti
nel 756, che di fatto diventano tribuni-consiglieri-controllori,
e cercano di trasformare
il privatissimo Consiglio del Dux [v. 1090]
in un organo ufficiale che assume il titolo
di Consiglio dei Savi del Comune [v. 1143],
primo nucleo di quello che sarà il Maggior
Consiglio [v. 1172], proprio per limitare
sempre più i poteri del doge. Il doge si risente
di questo controllo e di quest’aria di
fronda, capisce che si sta tramando per
limitarne il potere, per ridurlo a semplice
magistrato comunale, per cui all’inizio egli
s’interessa più all’aspetto interno che alla
politica estera, così che gli ungari hanno
mano libera e conquistano nel giro di qualche
anno (1133-5) le città veneziane di
Spalato, Traù e Sebenico, mentre i padovani
tentano di allargarsi verso la laguna.
Poi il doge cambia atteggiamento e del suo
dogado si ricorderà, oltre alla conferma
degli antichi trattati con l’imperatore
Lotario II [v. 840], la liberazione di Fano [v.
1141] assalita da altre città della Romagna,
la vittoria sui padovani [v. 1143], la conclusione
di trattati più vantaggiosi con Pola e
Capodistria [Cfr. Da Mosto 51] e la cacciata
dei pisani da Zara. Polani è il primo
doge ad emettere una bolla ducale, ovvero
un atto pubblico in forma solenne scritto
168
su pergamena sul quale si appone un sigillo.
I diritti riscossi per l’apposizione del
sigillo sugli atti emessi in favore di privati,
persone fisiche o giuridiche, vengono raccolti
dal Cassiere della Bolla Ducale.
.Il regno normanno assume il controllo
della città di Amalfi, la repubblica marinara
che prima di pisani, genovesi e venetici ha
tentato l’espansione commerciale nel Levante.
Il commercio amalfitano comincia a
spegnersi, perché le risorse della città sono
rastrellate per sopperire alle necessità del
dominatore che le utilizza per scopi militari
piuttosto che commerciali [Cfr. McNeill 34]
così che diventa un gioco per Pisa vincere
Amalfi in modo definitivo (1135-37): Pisa e
Genova prendono il sopravvento sul Tirreno.
Le due città marinare vanno in genere
d’accordo, sono unite dal mare e dai gravitanti
interessi comuni nei traffici con la Sardegna,
la Corsica, e i porti spagnoli, tunisini
ed egiziani. Ma saranno gli stessi interessi a
dividerle ...
Nessuno sa con precisione quando Pisa sia
stata fondata. Forse quattro secoli prima
della guerra di Troia, forse tredici secoli
prima di Cristo ... Forse vi approdarono
per primi i greci e poi arrivarono i liguri e
gli etruschi. Certamente divenne colonia
romana, fu presa dai goti e poi dai longobardi,
si costituì in libero comune, si alleò
con Genova per liberare la Sardegna dagli
arabi (1015-16), si alleò con i normanni per
aiutarli a conquistare la Sicilia e ottenere
benefici commerciali, partecipò alla prima
crociata (1096) scontrandosi con i venetici.
Nel 1165 riceve in feudo la Sardegna, ma
dopo la sconfitta subita da Genova alla
Meloria (1284) inizia la sua lenta decadenza,
il suo lento tramonto, finché non entra
nell’orbita fiorentina, dapprima nel 1406 e
poi definitivamente nel 1599 seguendone la
storia.
Emporio dei liguri, Genova era entrata in
rapporto con i romani su basi paritarie, così
com’era avvenuto con il Veneto. Dopo la
caduta di Roma fu presa in successione dai
vari dominatori della penisola, da Odoacre
a Teodorico ai longobardi ai franchi. Diventata
Comune s’impadronisce della Corsica
(che nel 1768 venderà alla Francia) e di parte
della Sardegna. Sviluppa così la sua potenza
marinara, commerciale e militare che
la mette in conflitto con la precedente alleata
Pisa e con Venezia. Riesce a prevalere su
Pisa nella battaglia della Meloria (1284), condannandola
all’oblio, mentre dopo alcune
vittorie su Venezia subisce la sconfitta nella
guerra di Chioggia, che sommata ai dissidi
interni propri dei Comuni viene ad essere
dominata da vari signori e si consegna alla
decadenza.
1131
.Il patriarca di Grado, Enrico Dandolo,
trasferisce la sua sede a Venezia. La città è
adesso anche sede patriarcale, cioè centro
religioso del Dogado. Il titolo Patriarca di
Grado con giurisdizione su Venezia durerà
fino al 1451 quando cambierà in Patriarca di
Venezia. Per Grado, comunque, questa data
segna l’inizio di un lento declino: assalita
dagli arabi nell’anno 869, sarà vittima di
incursioni da parte dei corsari slavi (1290) e
dei genovesi (1379) e quindi presa nella
morsa della malaria; a questo punto, i nobili
del luogo, di fronte alle mutate condizioni
ambientali, decideranno di emigrare prima
a Torcello e poi a Rialto.
1132
.Giustino Badoaro procuratore di S.
Marco.
1133
.«Chiesa di S. Marciliano edificata dalla
famiglia Bocca» [Sansovino 16]: si ricostruisce
la Chiesa di S. Marziale, in veneziano S.
Marcilian [sestiere di Cannaregio], fondata
nel 9° sec., poi rifabbricata nel 1693 e consacrata
il 28 settembre 1721.
1134
.13 luglio: Basilio Baseio procuratore di
S. Marco.
.Prima documentazione storica sulla
Chiesa di S. Fantin [sestiere di S. Marco].
Fondata nel 9° sec. è ricostruita tra la fine
del 12° e l’inizio del 13° sec. quando vi sarà
collocata un’immagine della Madonna creduta
miracolosa e portata a Venezia
dall’Oriente: l’edificio è così dedicato an-
169
che a santa Maria delle Grazie. In seguito
(1501), un lascito consente di rifondare la
chiesa, per cui l’antica costruzione viene
abbattuta insieme al suo campanile (1506) e
comincia la rifabbrica avviata (25 marzo
1507) dallo Scarpagnino, e poi, alla sua
morte (1549), portata a conclusione (1564)
dal Sansovino coadiuvato dal Vittoria. La
chiesa è dotata di un campanile alla romana.
A fianco la monumentale Scuola di S.
Fantin, poi sede dell’Ateneo Veneto.
1138
.17 settembre: Marino Tiepolo procuratore
di S. Marco.
.Prime notizie certe sulla Chiesa di S.
Simeone e Giuda [sestiere di S. Croce], fondata
nel 9° sec. dalle famiglie Aoldo e Brioso
provenienti dalla Grecia. La chiesa, chiamata
anche S. Simeon Piccolo, è detta così
non solo perché è effettivamente piccola,
ma soprattutto per distinguerla da S.
Simeone Grande [v. 967]. Dopo varie ricostruzioni,
fra cui l’ultima (1718-38) a cura
di Giovanni Scalfarotto, la chiesa (consacrata
il 27 aprile 1738) risulterà edificata ad
imitazione del Pantheon di Roma, dotata di
una facciata palladiana, di un’ampia cupola
veneto-bizantina ricoperta in rame e pronao
preceduto da una scalinata; sul fastigio
recherà il rilievo marmoreo Il martirio dei
due santi titolari di Francesco Penso (1665-
1737), detto il Cabianca. Si racconta che
Bonaparte al suo arrivo a Venezia (1807),
vedendo l’enorme cupola abbia esclamato:
‘Ho visto molte chiese senza cupola, ma
mai una cupola senza chiesa’.
.I Benedettini [v. 529] fondano il Monastero
dei monaci di Fruttuaria [sestiere di
Castello] e vi rimangono fino al 1437.
Fruttuaria è un’abbazia fondata il 23 febbraio
1003 da Guglielmo da Volpiano (venerato
come un santo) nel territorio di San
Benigno Canavese (vicino a Torino).
1140
.La città di Fano chiede aiuto ai venetici
e il doge interviene, mettendola sotto il
protettorato di Venezia ed evitando così di
farla cadere nelle mani dei ravennati e dei
pesaresi che l’avevano assediata [v. 1148].
.A Murano si conclude la costruzione
della Basilica dei Santi Maria e Donato,
come testimonia la data sul pavimento
musivo. I lavori erano iniziati il 7 agosto
1125, lo stesso giorno dell’arrivo del corpo
di san Donato, futuro patrono dell’isola.
L’edificio originario è comunque più antico,
risale al 7° sec., durante le prime migrazioni
di profughi, e in seguito rifabbricato
(950) grazie a un voto di Ottone I per essere
scampato ad una terribile bufera, intitolato
a santa Maria e consacrato dal patriarca
Elia di Grado il 15 agosto 957. Nell’isola
vi sono anche l’Oratorio di S. Stefano, che
faceva parte della Chiesa di S. Stefano eretta
intorno al 1000 e demolita nel 1835, e la
Chiesa di S. Maria degli Angeli, le cui origini
risalgono al 1187.
1141
.«Chiesa et Spedale di San Clemente, su
la riva del Canale Orfano, fabricata da Pietro
Garilesso huomo potente» [Sansovino 16].
Nell’isola di S. Clemente si erige dunque
una chiesa e accanto un ospedale per accogliere
i pellegrini di Terrasanta. A custodirla
e gestirla i canonici regolari di sant’Agostino
che verso il 1160 trasformano l’ospedale in
un monastero. Nel 1288 la chiesa (dedicata
al papa san Clemente) si arricchisce delle
spoglie di sant’Aniano [v. 1116]. Nel 1432 l’isola
passa ai frati del Monastero di S.M.
della Carità, che ricostruiscono il complesso:
la chiesa, di fondazione
romanica, assume così
forme rinascimentali. Nel
1645 subentrano i Camaldolesi,
che restaurano il
complesso; la facciata
della chiesa, rinnovata da
Andrea Cominelli (1653),
si arricchisce di bassorilievi.
Nel 1810 il convento
viene soppresso e l’isola
trasformata in luogo di
confino per religiosi ribelli, ma la chiesa
rimane aperta al culto, finché non sarà chiusa
poco oltre la metà del 20° secolo.
1143
.16 agosto: Marco Contarini procuratore
di S. Marco.
.La Civitas Rivoalti cede il posto al Comune
Veneciarum o Venetiarum, quale operante
organizzazione politica. Questa nuova parola,
comune, impostasi in tutta la penisola,
a Venezia «acquista un significato più ampio:
tutti, il doge in testa, sono tenuti al servizio
di questo stato giuridico e politico
chiamato appunto comune. Così si tratteggiano
i caratteri fondamentali del futuro regime:
né democrazia né principato, ma governo
di specialisti e consigli sempre più
chiusi» [Thiriet 28]. La creazione del Comune
Veneciarum rappresenta dunque la prima
mossa del patriziato veneziano per sbarazzarsi
dell’istituto monarchico-ducale, trasformandolo
in semplice magistratura.
.La trasformazione della Civitas Rivoalti
in Comune Veneciarum impone che l’antica
consuetudine di avvalersi da parte del doge
di consiglieri fidati [v. 1090], o sapientes,
per assumere le decisioni più importanti,
sia adesso ufficializzata: il Consiglio del dux,
o Consilium Sapientium, diventa Consiglio dei
Savi del Comune, composto dai dignitari
ecclesiastici e dai rappresentanti della nobiltà
e della classe popolare, in tutto 30/35
membri, che durano in carica un anno e inizialmente
sono eletti dall’assemblea popolare,
poi con il sistema delle trentacie [v.
1207]. Con la creazione del Consiglio dei Savi
del Comune si estromette di fatto l’Arengo,
anche se esso mantiene il diritto formale o
170
tacito di approvazione degli atti più importanti,
e si limita il potere del doge riducendolo
a semplice magistrato: il Consiglio,
al quale il popolo giura di obbedire, perché
istituito «pro honore et utilitate seu et salvatione
nostrae patriae», viene creato con l’intento
di far prevalere la logica di Stato sugli
interessi personali o di famiglia. D’ora in
poi, il doge dovrà deliberare in accordo con
il Consiglio, i cui membri non dipendono
più dalla sua volontà, e in breve tempo il
volere di questa assemblea, che formerà poi
il Maggior Consiglio [v. 1172], sarà quello
delle potenti famiglie rialtine, che per i loro
scopi metteranno in campo tutta la loro ricchezza
e astuzia di mercanti.
.Guerra tra venetici e padovani perché
questi ultimi hanno operato una deviazione
del Brenta, hanno cioè tagliato e distrutto
delle arginature che i venetici avevano
fatto in terraferma, presso Sant’Ilario/Fusina
(dipendente dal Comune di Gambarare
di Mira), per evitare che le colmate del
fiume si scaricassero in laguna [v. 1144].
1144
.I padovani [v. 1143] sono sconfitti e si
affrettano a chiedere la pace. Tra padovani
e venetici odi a non finire, finché i secondi
non inizieranno ad allargare il loro dominio
sulla terraferma durante il 14° sec.,
governando a loro piacimento i fiumi che
danneggiano la laguna e che poi nel corso
dei secoli saranno deviati: i fiumi che pongono
i problemi maggiori sono il Brenta
(che ha due rami, sfocianti in laguna, uno a
Fusina e l’altro a Brondolo) e il Piave. Essi
finiranno per essere deviati, il primo a sud
e l’altro a nord della laguna.
Dalla laguna dipende la salubrità delle isole,
l’esistenza dei porti e «la sicurezza della
patria libertà, poiché, come dirà più tardi
un decreto del secolo XVI, le acque intorno
a Venezia si consideravano come le sante
mura della patria, sanctos muros patriae».
[Molmenti I 41]. Il Brenta, che rappresenta
un pericolo costante, sarà spostato, dapprima
da Fusina (nel mezzo della laguna centrale),
poi (dal 1507) sempre più a sud con
percorso Dolo-Sambruson-Corte-Conche-
Chioggia e infine inalveato (fra il 1885 e il
171
1895) fra Conche e Brondolo e riportato al
mare, unitamente al Bacchiglione. Il Piave,
invece, che minaccia di interrare il porto di
S. Nicolò, sarà fatto sfociare sempre più a
nord finché la sua foce non si troverà nel
porto di Cortellazzo, proprio come avrà nel
frattempo consigliato il proto alle acque
Cristoforo Sabbadino [v. 1557]. Anche il
Sile, come il Brenta e il Piave, sarà estromesso
dalla laguna, perché responsabile di
corrompere le acque salse e di favorire il
paludismo, servendo infine come veicolo
alle piene del Piave. Nel 1682 il problema
verrà eliminato convogliando le acque del
Sile nell’alveo abbandonato del Piave.
Ancor prima, però, saranno operati altri
interventi. Nel 1642 i due rami del Livenza
vengono riuniti e fatti sfociare a Caorle,
mentre nel 1664 il Piave, arginato, era stato
fatto espandere nelle paludi di Grisolera [v.
1728], formando il Lago della Piave, ma successivamente,
a seguito della rotta di
Landrona (1683), troverà il suo sbocco a
Cortelazzo e si concluderà così l’opera «di
diversione delle acque dolci dalla laguna».
Un taglio successivo sarà il cosiddetto
taglio di Porto Viro, cioè il taglio del Po a
Porto Viro, intervento reso necessario per
impedire che le acque del Po (soprattutto il
ramo di Tramontana, sfociante nel territorio
di Loreto e Adria) minacciassero i porti
di Brondolo e di Chioggia e di conseguenza
anche il porto di Malamocco. Il taglio
verrà portato a termine nel 1604. Solo il
Tagliamento sembra aver meno influito
sulla laguna di Venezia.
1145
.Trattato di Venezia (o di Rialto). Tra la Repubblica
e Capodistria si stabilisce il protettorato
di Venezia sull’Istria (Capodistria,
Pola e altri porti): le città istriane
giurano fedeltà alla Repubblica, che si assume
gli obblighi di difesa marittima. Una
serie successiva di accordi (1145-53) trasformerà
il protettorato in sottomissione
con obbligo di fidelitas e riconoscimento
del dominio esteso alla terraferma. Il doge
sarà riconosciuto come Totius Istriae Dominator.
La Repubblica, che aveva già raccolto
un primo giuramento di fedeltà nel 932,
sarà comunque costretta a ribadire la sua
giurisdizione nel 1149, ma nel frattempo
estenderà il suo dominio (tra il 1148 e il
1153) anche a Rovigno e Umago.
1146
.Nell’isola di S. Giacomo in Paluo, tra
Murano e Torcello, si costruisce una chiesa
con annesso convento ed ospizio [Cfr. Sansovino
16] che in seguito dipenderanno dal
Monastero dei Frari. Nel 1810 il complesso
di S. Giacomo in Paluo sarà soppresso e più
tardi demolito.
1147
.I cristiani perdono lo stato latino di
Edessa [v. 1096] e inizia la seconda crociata
(1147-9) per volere di Luigi VII di Francia e
Corrado III di Germania e così una nuova
ondata occidentale di principi, cavalieri e
popolo si riversa in Terrasanta. I due eserciti
partono in tempi e con direzioni diverse,
si scontrano con i turchi e in sintesi avranno
la peggio. Nella regione s’imporrà il Saladino,
sultano d’Egitto e di Siria, il quale toglierà
ai cristiani il regno latino di Gerusalemme
e il principato di Antiochia (1187-88).
La Repubblica, che non ha risposto all’appello
del papa Eugenio III (1145-53), non
partecipa a questa crociata, perché è impegnata
a fianco dei bizantini in una campagna
contro i normanni. Il basileus Manuele
Comneno aveva chiesto l’aiuto ai venetici,
temendo che Ruggero II d’Altavilla (re di
Sicilia dal 1130), che aveva allargato il suo
dominio sulla Calabria e sulla Puglia, unificato
i possessi normanni nell’Italia meridionale,
occupato Tripoli e l’isola di Corfù, volesse
emulare Roberto il Guiscardo [v. 1085]
e quindi marciare su Costantinopoli. In
172
cambio dell’alleanza, il basileus promette
nuove franchigie commerciali a Chio, Rodi,
Cipro e Creta. A Venezia sorgono delle perplessità,
si discute. C’è il partito di quelli
che considerano ormai i bizantini delle persone
infide [v. 1123] e perciò ritengono che
sia meglio lasciarli perdere. Tra questi i
Badoer (che già si erano schierati contro l’elezione
a doge di Polani) e il patriarca
Enrico Dandolo (che non vuole si aiuti il
basileus perché è scismatico). Il doge non
aspetta altro per vendicarsi delle due famiglie
rivali: decide di aiutare il basileus e nel
contempo fa esiliare i Badoer, caccia il patriarca
e fa radere al suolo le proprietà dei
Dandolo in Campo S. Luca. I nemici che gli
si erano schierati contro nell’elezione a doge
sono serviti. Il papa, sollecitato dal suo
patriarca, reagisce fulminando l’interdetto
con una bolla papale. Pietro Polani è però
deciso e dispone di partire assieme al figlio
e al fratello per aiutare il basileus (1147), ma
la flotta non fa a tempo ad arrivare a Caorle
che il doge si ammala, scende e ritorna a Venezia,
dove muore, mentre la flotta prosegue
nella sua spedizione, che si concluderà
a Capo Matapàn, la punta di sud-ovest del
Peloponneso, con la disfatta della flotta normanna
e la liberazione di Corfù dopo oltre
un anno di assedio (1148-9).
1148
.Il doge Pietro Polani muore e lo si seppellisce
nel Monastero di S. Cipriano a Murano
[v. 1108].
.Si elegge Domenico Morosini (1148-56).
È il 37° doge. Buon militare e abile diplomatico,
egli attua all’interno come all’esterno
una politica di riappacificazione e di
serenità. All’esterno ottiene la
riconoscenza del basileus per
l’alleanza vittoriosa contro i
normanni e quindi una nuova
crisobolla [v. 1126], che garantirà
vantaggi economici e commerciali
e l’ingrandimento del
quartiere lungo il Corno
d’Oro [v. 992]. All’interno
riesce a riportare la pace tra le
famiglie che si sono scontrate
sotto il governo del doge
Polani, approfittando delle vittorie militari
ottenute contro i normanni dai figli del
precedente doge, Naimero e Giovanni
Polani. Questi ultimi con la loro flotta di 60
galee hanno liberato Corfù, che Ruggero II
d’Altavilla aveva occupato (1147), mettendo
i normanni in condizione di non nuocere
agli interessi dei bizantini. Non appena i
fratelli Polani rientrano a Venezia (1149), il
nuovo doge eletto li farà riappacificare con
i Badoer e con il patriarca Enrico Dandolo.
Il papa soddisfatto toglie l’interdetto (o sospensione
delle funzioni religiose e dell’amministrazione
di alcuni sacramenti),
lanciato l’anno precedente, e premia il doge
nominandolo Dominator Marchie per
aver stipulato precisi accordi con Fano [v.
1141].
.I normanni, riconoscendo la Repubblica
come una città marinara in pieno sviluppo,
accordano ai venetici facilitazioni
per i traffici nell’Italia meridionale.
.Il Consiglio dei Savi, primo vero strumento
di dominio escogitato dal patriziato
veneziano per limitare i poteri del doge ed
esaltare i propri [v. 1143], allontana adesso
dal Consiglio [Cessi dice che ciò avviene
nel 1130] e da ogni carica politica i dignitari
ecclesiastici (... che si prendessero cura
delle anime ...), ribadendo ufficialmente il
principio fondamentale della netta separazione
tra gli interessi laici dello Stato e
quelli spirituali della Chiesa. In aggiunta si
decide che, ogni qualvolta si devono discutere
argomenti riguardanti i rapporti tra la
Repubblica e il papato, i papalini, ovvero i
parenti di ecclesiastici, devono allontanarsi
dal Consiglio.
1149
.«Fuoco uscito di S. Maria
Materdomini, arde 13 contrade»
[Sansovino 16] fra S. Polo,
S. Croce e Dorsoduro.
.Marco Gradenigo guida la
flotta che vince gli anconitani,
responsabili di aver danneggiato
i traffici marittimi veneziani.
Ancona, ricevuti i rinforzi
dal basileus, aveva schierato
una flotta di 100 navi contro
173
Venezia, ma sarà sconfitta e costretta a chiedere
la pace (1150). Ritornando verso le
lagune i venetici recuperano all’ubbidienza
Pola, Parenzo e altre terre in Istria che si
erano ribellate, poi giunti a Venezia impiccano
il pirata anconetano Viscardo.
.29 maggio: Moise Gradenigo procuratore
di S. Marco.
1150
.A partire da quest’anno le investiture
ecclesiastiche sono di esclusiva pertinenza
del doge, che le attribuisce con la speciale
formula per Santum Marcum.
1152
.In città si trovano 1300 ebrei, che possono
senza restrizioni trafficare. Tuttavia, la
loro permanenza è limitata ad un periodo
determinato, perché anche a Venezia, come
in tutte le altre nazioni, si cerca «d’impedire
sopra tutto la commistione delle razze»
[Molmenti I 78]; infatti, agli ebrei è vietato
avere rapporti carnali con le cristiane, fossero
anche prostitute, mentre altri divieti
comprendono il possesso di beni stabili,
«tener scuola di alcuna dottrina, o di suono,
di canto, di danza» [Molmenti I 80].
Agli ebrei si concede di esercitare l’arte medica
e il prestito (usura) e di poter abitare a
Mestre e qui avere anche la sinagoga, mentre
quelli che commerciano con la Dalmazia
ricevono permessi più lunghi, ma devono
abitare nell’isola di Spinalunga, che
forse per questo sarà detta Giudecca. La
colonia degli ebrei cresce e si censiscono tre
gruppi appartenenti a nazionalità diverse:
levantini, ponentini e tedeschi. Nel 1374 si
concede a molte famiglie di ebrei abitanti a
Mestre di stabilirsi a Venezia per cinque
anni (poi prorogati). L’attività di usurai, però,
li rende invisi alla gente, e la Repubblica
ritorna a limitare la loro permanenza in
città [v. 1395]. Intanto, essi ottengono (1386)
un terreno incolto al Lido di Venezia per
farvi sorgere il Cimitero ebraico. I frati di S.
Nicolò ne reclamano però la proprietà.
Terminata la disputa con i frati, dal 1389,
come testimonia la più antica lapide che
ricorda il giovane Shmuel ben Shimon, il
cimitero viene utilizzato senza interruzioni
e successivamente ampliato fino a raggiungere
la massima espansione nel 1641: diviso
in settori in modo che ogni nazione, con
i suoi riti e le sue simbologie specifiche
occupasse un’area separata dalle altre. Poi
verrà ridimensionato per permettere l’espansione
delle strutture militari, ovvero
l’ampliamento del sistema di fortificazione
del Lido voluto dalla Repubblica per difendersi
dai turchi. Nel 1736 l’Università degli
ebrei [v. 1534] decide l’acquisto di un terreno
confinante perché il ridimensionamento
degli spazi cimiteriali non è più tollerabile.
La fine della Repubblica, le dominazioni
straniere con relativi atti vandalici, e gli
agenti atmosferici portano alla scomparsa
di molti monumenti e al degrado del cimitero.
Nel 19° sec., a causa del piano di risanamento
e rilancio del Lido di Venezia,
parte dell’area cimiteriale viene espropriata
per costruire la strada lungo la laguna.
Circa 200 tombe e lapidi vengono rimosse
e sono trasferite nella parte restante del
cimitero. In seguito, iniziano alcuni tentativi
di recupero, ma senza successo. Nel
1938, con la promulgazione delle leggi razziali
in Italia, il cimitero è definitivamente
abbandonato. Nel 1999, grazie al concorso
di risorse pubbliche e private, italiane e
straniere, inizia un complesso lavoro di
recupero e così nel 21° sec. questo suggestivo
luogo della memoria, testimonianza
di secoli di storia ebraica veneziana, ha
recuperato tutta la propria dignità.
1154
.Iniziano i lavori di allargamento dei
confini di Piazza S. Marco (chiamata piazza
e non venezianamente campo per renderla
unica), preludio alla sistemazione urbanistica
[v. 1172].
.Federico I, re di Germania (dal 1152)
della casa di Hohenstaufen, detto il Barbarossa,
scende in Italia con un piccolo esercito
per porre diciamo così le basi alla sua
incoronazione a imperatore [v. 1155], messa
in pericolo dall’affermarsi dei Comuni ai
quali i suoi predecessori Lotario II (1133-
37) e Corrado III (1138-52) avevano permesso
lo sviluppo e il consolidamento: i
Comuni si erano abituati ad esercitare i
174
diritti propri del re, intendevano cioè reggersi
da sé per cui dovevano essere riportati
all’obbedienza. Barbarossa ha in mente
un piano complesso che prevede anche l’allontanamento
dalla penisola dei normanni
e la sottomissione al potere imperiale del
papato perché la supremazia imperiale
deve esercitarsi tanto sui laici quanto sul
clero. Per il momento, però, si accontenta
di essere incoronato re d’Italia a Pavia
(ottobre), offrendo al papa l’impegno a
sostenerlo contro il Comune romano e contro
il regno normanno di Sicilia. Alla Repubblica
di Venezia concede il rinnovo dei
patti conclusi in precedenza con l’impero,
avendo bisogno dei venetici per combattere
i normanni. Lui, però, è ben lontano dall’accettare
l’idea di una Venezia libera e
sovrana; infatti, perseguiterà i venetici con
iniziative sempre più ostili. Un doppiogiochista.
Ma non è solo, perché anche il basileus
mette in mostra lo stesso atteggiamento
amicale verso Venezia, finché si tratta di
combattere i normanni e lo stesso Barbarossa,
ma sotto sotto è inaffidabile, perché
tentando di riconquistare l’Italia per togliersi
dall’isolamento orientale e dagli appetiti
dei popoli confinanti, mira alla stessa
Venezia. In breve, due grandi disegni imperiali
contro la Repubblica, anch’essa,
però, attrezzata al doppio e anche triplo
gioco: dopo aver rinnovato i patti con il
Barbarossa per la sua libera attività commerciale,
si lega al basileus per combattere il
regno dei normanni [entrambi volevano
conquistare l’uno il regno dell’altro], che si
trova a sud della penisola, e prende parte
prima alla Lega veronese [v. 1164] e poi alla
Lega lombarda [v. 1167] contro il Barbarossa.
.«Chiesa di S. Maria de Crocicchieri col
suo spedale, fabricata da Pietro Gussoni»
[Sansovino 16]. I Crociferi, in veneziano
Crocicchieri o Crosechieri sono gli appartenenti
ad un ordine di frati sorto senza una
regola certa per assistere ammalati, ma
anche pellegrini e crociati in transito verso
la Terrasanta. L’Ospizio dei Crociferi, dotato
di un oratorio, sarà in seguito trasformato
in ricovero per donne indigenti e manterrà
anche nel 21° sec. la sua funzione, intitolato
al doge Ranieri Zen che nel 1268 lascia ai
Crociferi una cospicua eredità. In seguito,
grazie alle generose elargizioni del doge
Pasquale Cicogna (1585-95) la struttura
viene rinnovata e l’oratorio arricchito con
una decorazione artistica di forte realismo
affidata a Jacopo Palma il Giovane. In otto
teleri che occupano tutte le pareti sono narrate
le vicende legate alla storia dell’ospizio
e dei frati Crociferi; sul soffitto a cassettoni
lignei un coro di angeli musicanti circonda
la Vergine Assunta, titolare della chiesa.
Infatti, la chiesa dei Crociferi è conosciuta
anche come la Chiesa di S. Maria Assunta dei
Crociferi. Il complesso sarà infine ereditato
dal papa che decreta (1656) l’estinzione dell’ordine
dei Crociferi, probabilmente per la
sua condotta di vita scandalosa. Il papa lo
donerà alla Repubblica, la quale, in angustie
finanziarie per la lotta contro i turchi, lo
trasformerà subito in denaro contante vendendolo
ai Gesuiti, espulsi da Venezia nel
1606 e appena riammessi in città (1657). La
chiesa sarà così detta dei Gesuiti [da non
confondersi con la Chiesa dei Gesuati o di
S.M. del Rosario che si trova alle Zattere], ma
poi verrà abbattuta (1715) e ricostruita
(1728) in stile barocco su progetto di Domenico
Rossi. La facciata tardo barocca è opera
di G.B. Fattoretto. Ad addossarsi la spesa
sarà la ricchissima famiglia dei Manin aggregata
al patriziato nel 1651 e il cui stemma
è scolpito ai due lati della facciata.
All’interno molte opere pittoriche e di scultura
sui quali spicca Il martirio di S. Lorenzo
di Tiziano. A fianco della chiesa il campanile
dei Crociferi che risale al 1214. Dopo la
soppressione dell’ordine dei Crociferi
(1656), l’oratorio passa alla Confraternita di
S. Filippo Neri (sorta come oratorio nel 1696
sotto la protezione della Madonna del Rosario)
e S. Luigi Gonzaga e dedicato a questi
due santi. Il ciclo pittorico di Palma il
Giovane sarà restaurato da comitati stranieri
e inaugurato nel 1984 alla presenza della
regina Madre d’Inghilterra.
.«Chiesa di Santo Matthia a Murano edificata
da Bernardo Cornaro» [Sansovio 16].
Accanto alla chiesa il monastero dei monaci
Camaldolesi [v. 529]. Il complesso viene
ricostruito a metà del 16° sec., ma con le
175
soppressioni religiose (1810) è destinato a
scomparire.
1155
.Il Barbarossa viene incoronato imperatore
a Roma dal papa (18 giugno), poi
rinuncia a combattere i normanni perché
non ha ricevuto l’aiuto sperato dai signori
tedeschi, quindi se ne ritorna in Germania
(settembre).
.14 ottobre: Guglielmo Delfino procuratore
di S. Marco.
1156
.Muore il doge Domenico Morosini (febbraio
1156) ed è sepolto in un’arca marmorea
addossata al muro esterno della Chiesa
di S. Croce e poi sparita con la demolizione
della chiesa e del monastero [v. 569].
.Si elegge il 38° doge, Vitale Michiel II
[febbraio/ marzo 1156-28 maggio 1172], figlio
del doge Domenico Michiel (1118-30).
Sarà l’ultimo doge ad essere eletto dall’Arengo,
perché il Consiglio dei Savi [v. 1143] se
ne attribuirà il diritto. Il dogado di Vitale
Michiel II attraversa anni critici per la politica
veneziana: in Oriente, il basileus Manuele
Comneno concede ai genovesi le stesse
facilitazioni commerciali già godute dai
venetici [v. 1082] e da qualche tempo anche
dai pisani [v. 1111]; in Occidente l’imperatore
Federico Barbarossa medita di
dominare i Comuni italici e di impossessarsi
del Dogado, sostenendo che l’imperatore
«comanda i regni e ogni nazione deve
adorarlo»; Zara continua a dare pensieri; il
patriarca di Aquileia assale Grado; il basileus
fa arrestare circa 10mila veneziani residenti
a Costantinopoli confiscandone i beni.
.A S. Silvestro [v. 850] si costruisce il
palazzo dei patriarchi gradesi. Pur con residenza
a Venezia dal 1105 (Giovanni III
Gradenigo), i patriarchi sono spesso a Grado
per esercitare le loro funzioni nella cattedrale
patriarcale di Sant’Eufemia.
.Fondazione a Rialto della Chiesa di S.
Matteo Apostolo (vulgo S. Mattio) sull’area
donata da Leonardo Coronario [sestiere di
S. Polo, al civico 880]. La chiesa è restaurata
nel 1432 dai beccai, dove si riunisce la loro
Scuola, e nel 1615, quindi ricostruita (1735) e
consacrata (24 settembre 1743), finché non
sarà chiusa (1807) e demolita (1818).
1158
.Barbarossa scende di nuovo in Italia
(giugno). Questa volta con un grosso esercito
rinforzato dai grandi feudatari italiani
e dai comuni di Pavia, Como, Lodi e Cremona,
che per inimicizia verso Milano e i
suoi alleati si pongono dalla parte dell’imperatore.
Ricondotta Milano alla sottomissione
e stabilite le prerogative imperiali
nella Dieta di Roncaglia (11 novembre), il
Barbarossa si accinge a metterle in atto. Invia
a governare le città lombarde i propri
magistrati, come podestà o reggitori, tentando
di realizzare un dominio di tipo centralizzato,
ma questi vengono rifiutati. Al
Barbarossa non resta che ricorrere alle armi.
Assedia Crema (luglio 1159-gennaio
1160), alleata di Milano, e poi la rade al
suolo, assedia e distrugge Milano, che si arrende
(1° marzo 1162). Vinta ogni resistenza
in Lombardia, l’imperatore passa alla
seconda fase del suo progetto, sottomettere
il papa, preludio alla terza fase, cioè conquistare
il Mezzogiorno, ma per il momento
i progetti non vengono portati a termine.
Intanto, nel NordEst della penisola si forma
contro di lui la Lega Veronese [v. 1164].
1159
.La Repubblica fa un pronunciamento
sul piano religioso, riconosce come papa legittimo
Alessandro III (1159-81) e offre asilo
ai cardinali e ai prelati romani a lui fedeli,
mentre Federico Barbarossa protegge l’antipapa
Ottaviano.
1161
.Risale a quest’anno il primo documento
sull’esistenza della Chiesa di S. Pantaleone
di Nicomedia, in veneziano S. Pantalon
[sestiere di Dorsoduro]. Non si conosce l’epoca
della fondazione, forse 1009, ma si sa
che intorno al 1222 viene restaurata radicalmente.
Demolita perché pericolante è ricostruita
dal trevigiano Francesco Comino
tra il 27 maggio 1668 e il 1686, con un altar
maggiore opera di Giuseppe Sardi. Il campanile,
alto 46 metri, sarà ricostruito nel
1732 da Tommaso Scalfarotto. La chiesa
viene consacrata il 29 agosto 1745. All’interno
c’è il soffitto di Giovanni Antonio Fumiani
(qui sepolto), che vi lavora ininterrottamente
dal 1680 al 1704, oltre ad opere
di Paolo Veneziano, Antonio Vivarini, Paolo
Veronese e Palma il Giovane.
1162
.«Guerra Veneta con Adria, promossa
dall’Imperatore contra ai Veneti perché
adherivano al Papa Alessandro, et con Ulrico
Patriarca di Aquileia dependente dal
detto imperatore. Nella quale i Veneti raffrenano
gli Adriatici, et fanno prigione
Ulrico con 12 Canonici per la quale occasione
s’istituisce la festa di piazza del
Giovedì grasso» [Sansovino 17].
Forse perché il doge si era comportato da
suddito fedele alla Dieta di Roncaglia [v.
1158], Ferrara, Padova e Verona cercano di
bloccare il commercio di Venezia verso la
terraferma impegnando la Repubblica militarmente.
Di questa situazione ne approfitta
il patriarca di Aquileia, Ulrico di Treffen
(filogermanico), che emula un suo predecessore,
Poppone [v. 1023], assalendo e
saccheggiando Grado: manco a dirlo, viene
duramente punito e su questo evento
storico s’innesta la tradizionale festa veneziana
carnevalesca del Giovedì grasso, come
celebrazione della vittoria di Venezia contro
Ulrico. Il doge riesce a stanarlo dal
Friuli (1163), dove si è rifugiato con i suoi
12 canonici protetto da alcuni castellani, lo
cattura e lo conduce a Venezia prigioniero
assieme a tutti gli altri notabili e canonici.
176
Il patriarca riesce ad ottenere la libertà per
sé e per gli altri grazie all’intercessione del
papa Alessandro III. Intanto, però, la Repubblica
ha fatto radere al suolo i castelli
dei notabili. Come risarcimento dell’ottenuta
libertà il patriarca si obbliga a far pervenire
al doge ogni anno, nel giorno del
Giovedì grasso (detto anche Berlingaccio, ovvero
la festa ufficiale della Repubblica in
Piazza S. Marco nei giorni di Carnevale),
12 grossi maiali (che simboleggiano i canonici),
12 grossi pani (che simboleggiano i
castellani) e un toro (simbolo dello stesso
patriarca), che darà origine alla Caccia ai
tori [v. 1296]. Il Berlingaccio continuerà ad
essere festeggiato allo stesso modo per secoli,
finché nel 1525 non sarà deliberato di
proibire il cerimoniale della conduzione di
toro, porci e pane davanti ai giudici, sostituiti
da sagome. Per secoli, comunque, andrà
in scena la stessa parodia allo scopo di
ricordare a tutti il ruolo egemonico di Venezia.
Luogo deputato, la Piazzetta. Tra le
due colonne [v. 1172] si celebra un pubblico
processo agli animali mandati dal patriarca.
Espletato il rito del processo, seguono
la condanna e le decapitazioni degli
animali fatte da alcuni patrizi, che poi si
dividono la carne. La parodia continua in
Palazzo Ducale, dove il doge distrugge i
modelli in legno dei castelli dei feudatari
friulani a colpi di mazza ferrata.
La festa è rigorosamente assegnata per appalto
ad un’impresa: il Berlingaccio si apre
con la sfilata dei rappresentanti delle arti a
cui assistono patrizi e popolo a testimoniare
l’armonia dell’assetto sociale veneziano.
Seguono poi i giochi: prima le forze d’Ercole
tra Nicolotti e Castellani [v. 1296], poi le
cruente lotte sul Ponte dei Pugni (sostituite
nel tempo dalla più ‘civile’ ballo della
Moresca, «un ballo militare ritmato a colpi
di bastone» sempre più rapidi finché chi
non regge al ritmo perde), quindi il Volo del
turco [v. 1296]; chiude la festa lo spettacolo
dei fuochi d’artificio che ogni anno devono
essere diversi. Le attrazioni di carnevale
non si limitano al Berlingaccio, ma si estendono
a tutta la settimana grassa con la presenza
oltre che di saltimbanchi e funamboli,
anche di astrologi e chiromanti. Tra i
177
divertimenti privati tengono banco i festini
la cui tradizione si fa risalire al 1500,
quando cominciano a tenersi feste da ballo
nelle case private tanto che deve intervenire
il Consiglio dei X [v. 1310] che decreta
(1512) di cessare quel costume di prendere
in affitto case private per poter ballare
tutta la notte tra uomini e femmine ... (...
ma i festini organizzati dai giovani patrizi,
ovvero dalle così dette Compagnie della calza
[v. 1400], sono autorizzati). I festini privati
comunque non cessano, anche se spesso
sono causa di incidenti, soprattutto a
causa dei portoghesi che si vogliono intrufolare.
Nei festini si gioca anche d’azzardo,
talché essi sono spesso il pretesto per organizzare
la bassetta o altri giochi di carte
proibiti. Nel 1638, forse per dare sfogo ai
giocatori d’azzardo, viene aperto il Ridotto
di S. Moisè (funzionerà fino al 1774), proprio
per ospitare tutti quei giochi che in
privato sono assolutamente vietati. Al
Ridotto si proibisce l’ingresso delle
maschere, peraltro non vietate in chiesa.
1164
.Lega Veronese. Contro la Constitutio Pacis
(emanata nella Dieta di Roncaglia, 1158), che
proibisce la stipulazione di leghe all’interno
delle città e tra Comune e Comune, si
forma la Lega Veronese anti-imperiale tra il
papa Alessandro III e le città della Marca
Veronese (Verona, Vicenza, Padova e Treviso),
cui aderiscono segretamente Venezia
(che limita la sua partecipazione ad un impegno
finanziario perché per motivi commerciali
vuole conservare buone relazioni
con il Barbarossa) e il basileus [v. 1167].
.L’Erario è svuotato e la Repubblica si
appella ai venetici chiedendo un prestito
volontario per far fronte alle spese pubbliche.
Nel 1171 sarà chiesto un prestito forzoso
per la guerra contro il basileus Manuele I
Comneno. Altri prestiti, volontari o forzosi
si chiederanno in molte altre occasioni
coincidenti con i momenti più critici per la
Repubblica, come i due prestiti volontari
chiesti durante il 1187 per sopperire alle
forti spese imposte dalla guerra di Zara
contro il re d’Ungheria.
.Leonardo Fratello procuratore di S.
Marco.
1166
.Il Barbarossa scende ancora una volta
in Italia, dopo l’infruttuosa spedizione del
1163, e si spinge fino ad Ancona che mette
in stato di assedio. Alle sue spalle, però,
scoppia la rivolta delle città lombarde che
si fonderanno in una nuova lega [v. 1167].
1167
.Lega Lombarda. Nell’abbazia di Pontida,
fra Bergamo e Lecco, si forma (7 aprile) la
Lega lombarda contro il Barbarossa, composta
da Bergamo, Brescia, Cremona, Lodi
e Milano, che poi si fonderà (1° dicembre)
con la Lega Veronese [v. 1164] e quella della
Romagna (Bologna, Ferrara, Modena,
Parma, Piacenza). La Repubblica, che aveva
aderito segretamente alla Lega Veronese,
ora esce allo scoperto, impegnandosi
per 20 anni assieme alle altre città della Lega
Lombarda alla difesa reciproca contro
qualsiasi aggressore a salvaguardia delle
proprie autonomie e contro il volere egemonico
dell’imperatore. La Lega Lombarda
accrescerà le sue forze con l’appoggio di
altre città (tra cui Novara, Como e Pavia),
del papa, del re di Sicilia e del basileus.
Venezia verrà coinvolta direttamente con la
sua flotta che passerà, pur per pochi mesi,
al servizio del Barbarossa, una scelta obbligata
per non mettere in pericolo l’accesso
alle vie terrestri e fluviali che consentono il
suo commercio continentale [v. 1174].
1168
.Gli ungari si spingono fino al mare e conquistano
la Dalmazia meridionale [v. 1171].
.«Fuoco uscito di San Salvatore abbrucia
6 Chiese con gran numero di case et d’altri
edifici» [Sansovino 17]. L’incendio è circoscritto
alla zona fra S. Salvador e S. Samuele.
1170
.Inizia e si protrae per decenni un processo
di sviluppo e trasformazione delle
strutture istituzionali che porterà alla creazione
del Maggior Consiglio (l’organo che
sostituisce l’Arengo), del Minor Consiglio,
della Quarantia, dei Pregadi (poi Senato),
della Signoria e di altri organismi.
.Zara si ribella alla Repubblica per istigazione
del re d’Ungheria, ma viene prontamente
recuperata (1171). Inoltre, il basileus
ha «tolto alla Repubblica Ragusa, Traù, et
Spalato et spogliati i mercatanti Veneti delle
facultà loro» [Sansovino 17]. Scoppia dunque
la crisi con l’impero d’Oriente e il doge
178
comanda una flotta contro il basileus, scatenando
una guerra marittima: «Fatta adunque
armata di 100 galee e 20 navi in cento
giorni, il Doge recupera le terre perdute e si
mette a Negroponte per espugnarlo. Ma
ingannato dalle parole del Governatore,
mentre crede di conchiudere accordo con
Emanuello, s’appesta l’armata, si disse per
l’acque avvelenate dall’Imperatore et morta
la maggiore parte della sua gente, fra quali
furono tutti i Giustiniani, ritorna a Venezia
infelicemente con sole 17 galee l’anno 73»
[Sansovino 17]. Si apre la crisi tra la Repubblica
e Costantinopoli perché il basileus
ha accordato privilegi commerciali anche a
pisani e genovesi, mettendoli in concorrenza
con i venetici, poi ha pensato di rimettere
piede in Dalmazia, dove la Repubblica
ha da tempo mano libera, infine ha deciso
di insediarsi stabilmente ad Ancona per farne
il trampolino della sua politica italiana.
Questi movimenti mettono in pericolo sia il
commercio veneziano in Levante, sia la
supremazia adriatica veneziana, che, con la
sola eccezione di Ancona, vanta «rapporti
di amicizia, di supremazia, quasi di protettorato
[...] con i piccoli comuni della Romagna
e delle Marche, da Cervia fino a Fermo»
[Luzzatto Origini 155]. Non contento di
aver messo in concorrenza le tre repubbliche
marinare italiche, il malfidato basileus,
che cogliendo gli umori degli stessi bizantini
considera i venetici prepotenti pirati
e saccheggiatori, dispone la loro cattura in
tutti i territori dell’impero e la confisca dei
loro beni [v. 1171].
1171
.21 marzo: per ordine del basileus tutti i
venetici che risiedono a Costantinopoli e
nella Romània vengono arrestati. Secondo
un cronista greco gli arrestati sono 10mila.
Lo stato di tensione preoccupa molti venetici
residenti a Costantinopoli e porta alla
«sospensione dei traffici con Bisanzio ed
una emigrazione in massa dalla capitale
dei mercanti veneziani» [Pertusi 83]. Per
punire il basileus, lo stesso doge Vitale Michiel
si mette alla testa della flotta, s’impadronisce
di alcune isole dalmate e si dirige
verso Eubea (o Negroponte, la maggiore
179
delle isole greche dell’Egeo, che diventerà
veneziana dall’inizo del 13° secolo fino al
1470 quando cadrà in mano turca) dove
sbarca. Il basileus prende tempo, chiede di
trattare, promette di pagare un indennizzo,
ma intanto scoppia la peste. Il doge è costretto
a ritornare in laguna con gli uomini
decimati più dalla peste che dalla guerra: la
flotta è dunque sconfitta oltre che dalle armi
delle altre due repubbliche marinare italiche
(Pisa e Genova) anche dalla pestilenza.
Erano partite «100 galee e 20 navi»,
rientrano 17 galee, portando per giunta l’epidemia
in città. Il doge, ritenuto responsabile
dell’insuccesso, che causerà l’interruzione
per molti anni del commercio con
l’Oriente, morirà pugnalato [v. 1172]. Per
rimettere piede a Costantinopoli saranno
necessarie molte ambascerie [v. 1179].
.Venezia è divisa in 6 sestieri, ovvero
quartieri de citra (di qua) e de ultra (di là)
del Canal Grande o ancora quartieri sulla
riva destra (S. Polo, Santa Croce, Dorsoduro
con la Giudecca) e sulla riva sinistra (Cannaregio,
S. Marco, Olivolo/Castello) ad
opera del doge Vitale Michiel II «per poter
con sicurezza, e prestezza riscuotere nella
città una generale imposta gravezza, onde
riparare speditamente l’Armata Veneta»,
che si trova impegnata in duri combattimenti
nel Levante [v. 1172]. Si designano i
rappresentanti sia dei quartieri de citra e de
ultra, nominando per ognuno un apposito
procuratore (procuratore de citra e procuratore
de ultra), sia dei 6 Capisestiere da rinnovarsi
ogni anno:
SAN MARCO (16 contrade) dal nome della
chiesa che ospita le spoglie del patrono della
città. È il cuore della città, il centro della
vita civile, religiosa e politica della città. Si
sviluppa intorno a Piazza San Marco, che
ha un terreno più tenace e duro di quelli
circostanti ed è chiamato morso, ma anche
brolo perché in parte utilizzato come orto.
CASTELLO (16 contrade) perché il sito che
comprende l’isola – chiamata anticamente
Olivolo per via della presenza di oliveti o
per la sua forma simile a un’oliva – è cinta
dai resti di un castello che la tradizione
vuole costruito da Antenore.
CANNAREGIO (12 contrade) o Cannarecium,
poi «Canalecto o Canaledo, perché vi crescevano
quei canneti che allignano nelle
acque salmastre» [Molmenti I 8] e alimentati
dall’acqua dolce del fiume Brenta.
SAN POLO perché primo luogo abitato con
la costruzione della chiesetta intitolata all’apostolo
Jacopo. Si sviluppa da una serie
di isolotti che si ergono sul bordo del Canal
Grande. Luogo di barene e di paludi è risanato
e bonificato e diventa nel tempo la
sede economica e commerciale della città.
SANTA CROCE (10 contrade più Murano) per
via della chiesa che porta lo stesso nome. Il
sestiere è formato da una serie di isolotti a
forma di ventaglio che si affacciano tutti
sul Canal Grande. La zona è paludosa e
con numerose barene. Forse meta di branchi
di lupi che approffittando della bassa
marea riescono a raggiungere questi luoghi
dalle ampie e rigogliose foreste del litorale.
La tradizione infatti vuole che la zona più
occidentale di questo sestiere venisse chiamata
punta del lovo (cioè lupo). La costruzione
del sestiere procede lentamente nei
secoli per via delle numerose bonifiche necessarie
e la struttura urbana definitiva si
raggiunge solo nel 16° secolo.
DORSODURO (19 contrade più Spinalunga o
Giudecca e l’isola di San Giorgio). Deve il
suo nome alla particolare conformazione
del terreno, molto solido, che si eleva dalla
laguna a modo di dorso o di schiena. Altro
nome di questo sestiere, che ne ribadisce la
forma, è Scopulo, cioè scoglio, perché formato
da terreno sodo e argilloso. Altri
fanno risalire il nome alla famiglia padovana
Dossoduro che tra le prime si stabilisce
180
in questa zona.
.La Repubblica, per
sostenere spese straordinarie,
vara il primo prestito
forzoso. Un secondo
prestito forzoso sarà istituito
verso il 1207. Tale
prestito obbligatorio, sul
quale lo Stato paga un
interesse, grava sui cittadini
più doviziosi. Ciò
significa che la città-stato possiede già un
catastico nel quale sono inscritte le condizioni
economiche degli abitanti [Cfr.
Contento 96]. In seguito si istituiranno
(1224-52), gli Ufficiali agli Imprestiti per
gestire il debito pubblico, la cui
amministrazione sarà in gran parte posteriormente
assunta dalla Zecca, ma gli Ufficiali
resteranno in carica fino al 1682. I prestiti
rappresentano la primitiva forma di
imposta diretta veneziana, inizialmente a
base personale e volontaria. Fruttiferi, redimibili
e alienabili, gli imprestiti rappresentano
tra il 13° e il 14° sec., pur con alterne
vicende collegate alla situazione
militare e politica, una forma di investimento
paragonabile in qualche modo
ai posteriori titoli di Stato. La loro fortuna
decadrà intorno alla metà del 15° sec.,
quando sarà necessario adottare il nuovo
sistema tributario delle decime.
1172
.Si fa risalire a quest’anno la trasformazione
del Consiglio dei Savi del Comune [v. 1143]
in Maggior Consiglio, l’organo supremo che
subentra di fatto all’Arengo (formalmente
soppresso nel 1423). Sotto la presidenza del
doge il Maggior Consiglio legifera, o approva
le leggi deliberate da altri organi importanti
come il Senato, per esempio, e delibera e nomina
i membri degli altri consigli/uffici e
che finirà per eleggere se stesso. In origine,
dunque, tre grandi elettori, designati forse
dall’Arengo, scelgono annualmente i membri
del Maggior Consiglio fra patrizi, cittadini
(ovvero borghesi), popolani (bottegai e
artigiani in prevalenza) ed ecclesiastici, avendo
cura che ciascuno dei sei sestieri sia equamente
rappresentato. La procedura elettorale
subisce in seguito delle modifiche, finché
non si stabilisce che 12 elettori, cioè due persone
per ognuno dei sestieri in cui si è divisa
la città [v. 1171] scelgano ciascuno 40 uomini
«probi ed illuminati» per formare una sorta
di parlamento chiamato Maggior Consiglio
(forte di 480 membri) e rinnovabile il 29 settembre
di ogni anno nel giorno di san
Michele. Un’assemblea, quindi, che si riunisce
(senza armi) ogni domenica pomeriggio
e se necessario anche durante la settimana
per svolgere quelle funzioni già riservate
all’Arengo. La nomina degli elettori e degli
eletti però non è sempre così precisa: un
decreto del 1207, per esempio, stabilisce che
le modalità di costituzione del Maggior
Consiglio devono far riferimento alle trentacie
[v. 1207], lasciando ampio spazio di azione
al doge e ai consiglieri per nominare gli
elettori; fino al 1230 non è possibile affermare
con certezza quanti siano gli elettori e
quanti i membri, perché a volte sono due gli
elettori che nominano i membri per un anno,
altre volte sono quattro, due de citra (di qua
del Canal Grande) e due de ultra (di là del
Canal Grande), altre volte sono sei che nominano
i membri per sei mesi e altri sei elettori
eleggono i nuovi membri per i sei mesi rimanenti;
nel 1230 si trovano sette elettori in carica,
dall’uno all’altro san Michele, e tre elettori
che esercitano il loro ufficio dal 29 marzo al
29 settembre. Dopo la serrata del Maggior
Consiglio (1297) la responsabilità della nomina
dei membri dello stesso consiglio si trasferisce
dagli elettori ai membri della Quarantia.
Ogni anno vengono nominati 100-150
nuovi membri attraverso due momenti: electio,
o nomina degli elettori, e approbatio, o
designazione da parte degli elettori dei futuri
membri del Maggior Consiglio. Se durante
l’anno si rende necessario eleggere altri
membri per supplire a quelli mancanti per
cause diverse, si riuniscono nuove commissioni
ad hoc per svolgere il compito. Con la
legge del 27 settembre 1323, poi, si opera la
chiusura sociale, avviene la cristallizzazione
dell’appartenenza al corpo sovrano della Repubblica,
la depurazione del corpo aristocratico:
per essere ammesso, il candidato deve
dimostrare di aver avuto un antenato (avo o
padre) membro del Maggior Consiglio. Le
181
famiglie che per affari risiedono fuori Venezia
sono escluse dal Maggior Consiglio,
ma possono rientrarvi al momento del ritorno
in laguna, ovviamente con l’approvazione
della Quarantia.
.Nasce il secondo mito della Repubblica
di Venezia, il mito divino, che s’innesta mirabilmente
sul primo mito, ovvero il mito
religioso [v. 639]: le leggi della Repubblica
sono ispirate ai venetici direttamente da
Dio, sono leggi divine che uniscono monarchia
(doge), aristocrazia (Senato) e democrazia
(Maggior Consiglio), eliminando l’elemento
popolare fonte principale di disgregazione.
I due miti, che sottendono alla
nascita e allo sviluppo della Repubblica di
Venezia, vengono pubblicizzati al massimo
nelle varie epoche, sia da parte della Chiesa,
sia da parte del Governo. Il terzo mito,
cioè il mito politico, per cui il patriziato governa
ed esercita la sovranità e il popolo ubbidisce
in silenzio, rappresenta una sorta di
«patto inespresso», un patto prima psicologico
e poi politico, secondo il quale il patriziato
si riserva il compito di governare e il
popolo accetta questa situazione in modo
del tutto naturale, grazie anche e soprattutto
alle divine leggi costituzionali severamente
applicate sia ai patrizi sia agli altri
abitanti. Sul mito politico c’è come un’aura di
silenzio e di mistero: ai patrizi in effetti non
interessa emergere come persone fatte di
carne e ossa, perché essi si ritengono fedelissimi
servitori dello Stato, perché così li
vogliono le severissime e divine leggi costituzionali,
e infatti, non reclameranno mai
una lapide o un busto o una statua, perché
educati dalla politica veneziana a deplorare
l’arroganza e l’ostentazione pubblica del
potere personale. Tuttavia, questo «patto
inespresso» tra patriziato e popolo sarà poi
apertamente espresso con la Serrata del
Maggior Consiglio [v. 1297], quando i nobili
arriveranno ad identificarsi completamemte
con la stessa macchina pubblica.
.28 maggio: il doge Michiel, ritenuto responsabile
della catastrofe seguita alla spedizione
contro il basileus [v. 1170] subisce un
attentato mentre si reca a S. Zaccaria per assistere
alla funzione della Pasqua. Aggredito
all’angolo tra la Riva dei Schiavoni e Calle de
le Rasse da un certo Marco Casolo viene pugnalato
a morte. Appoggiano la rivolta di
Casolo (poi impiccato) anche gli ambasciatori
a Costantinopoli Sebastiano Ziani e Orio
Mastropiero, che in seguito diventeranno
dogi. Michiel viene sepolto a S. Zaccaria.
.Si elegge, dopo quattro lunghi mesi di
sede vacante, il 39° doge, Sebastiano Ziani
(29 settembre 1172-12 aprile 1178). Ha 60
anni. È l’uomo più ricco della città. Per la
prima volta l’elezione è indiretta, nel tentativo
di porre un freno al disordine provocato
dall’assassinio del doge: la legge di riforma,
appena approvata, esautora definitivamente
l’Arengo [v. 466]. Si stabilisce
che il Maggior Consiglio designi 11 grandi
elettori, i quali, una volta raggiunta la maggioranza
sul nome del nuovo doge, sottopongono
la loro scelta all’approvazione del
popolo riunito all’interno della Basilica di S.
Marco, con la formula «Questo è il vostro
doge, se vi piace». La gente non gradisce la
novità. Capisce che il doge è stato relegato
a semplice magistrato comunale, si sente
come defraudata, non essendo più libera di
eleggere il proprio capo, e rumoreggia, ma
il nuovo doge fa subito capire di che pasta
è fatto: uscito in Piazza sparge a piene mani
denaro al popolo ed è subito gran festa.
Poi, sull’onda del consenso, con l’occhio e
la testa del mercante, impone prezzi fissi, e
calmiera il mercato al dettaglio, quindi
cerca di rendere più bella la città, specialmente
la parte politica (S. Marco) e quella
finanziaria e commerciale (Rialto), mettendo
mano al problema urbanistico.
.Il doge fa chiudere il Rio Batario (o dei
Badoer), che divide a metà la Piazza di S.
Marco, in gran parte ancora un brolo (orto),
cioè coperta di erbe e piantata ad alberi; fa
abbattere (1173) e spostare in fondo alla
piazza la Chiesa di S. Geminiano costruita
nel 555 proprio sul rio, completando così
l’allargamento della piazza stessa cominciato
qualche anno prima, portandola a 175
metri di lunghezza; fa costruire le Procuratie
(poi dette Procuratie Vecchie quando
nel 1588 si costruiranno quelle Nuove sul
lato opposto in linea con la torre di avvistamento
e di difesa del Castello Ducale
che in seguito diventerà il Campanile di S.
182
Marco) «a due piani di loggie elevantisi
sopra le 50 arcate del porticato terreno»
[Lorenzetti 138], per ospitare nel cuore del
centro politico i Procuratori di San Marco (la
più alta magistratura dopo quella del doge);
fa acciottolare la piazza [v. 1264]; fa
smantellare la fortificazione intorno al
Castello Ducale che comincia a trasformarsi
in Palazzo Ducale, realizzando la piazza
ad elle pressappoco come la si vedrà nel
21° secolo, facendo alzare le due Colonne di
Marco e Todaro poste in linea con il Palacium
e sistemate ai lati del piccolo porto o darsena
in seguito interrata. La riva davanti al
Palazzo Ducale sarà realizzata nel 1342 e
vent’anni dopo (1363) si costruirà il Ponte
dea Paglia, così detto per via delle barche
cariche di paglia che vi approdano e che
forniscono le stalle del Palazzo Ducale.
.Le due colonne monolitiche di granito
segnano il portale d’entrata della città dalla
parte del mare. Esse sono arrivate a Venezia
dall’Egitto grazie al doge Domenico Selvo
[v. 1071]. Altri sostengono che provengono
da Tiro, conquistata nel 1125 dal doge Domenico
Michiel. Altri ancora da Costantinopoli.
Sulla colonna di granito orientale
cinereo si alza poi il Leone in bronzo, una chimera
di arte cinese, pare, in origine ricoperta
d’oro, alla quale vengono aggiunte le ali
e il Vangelo per rappresentare il simbolo di
san Marco; sulla colonna rosa si posa [v.
1329] una copia (l’originale si trova in
Palazzo Ducale) della statua marmorea
composita di san Teodoro (in veneziano Todaro),
il santo greco primo protettore della
Repubblica che uccide il drago [v. 555]: «la
testa in marmo pario [...] un bellissimo
ritratto di Mitridate re del Ponto; il torso di
arte romana del periodo adrianeo con
aggiunta delle parti mancanti» [Lorenzetti
148]. La statua raffigura san Todaro con lo
scudo sulla destra per indicare che i veneziani
tendono a difendersi e non ad offendere.
In effetti, le colonne erano in origine
tre, ma una, caduta in acqua durante lo
sbarco, non sarà più trovata ... La leggenda
narra che fossero imbarcate su tre distinte
navi e che una di queste si rovesciasse
durante i preparativi di sbarco del carico.
Per oltre un secolo sono lasciate in orizzontale,
non trovandosi la forza necessaria a
rizzarle in verticale. Per tirarle su l’imprenditore
bergamasco Niccolò Barattieri chiede
come compenso, e ottiene, di poter tenere,
sui gradini delle colonne, un banco da giuoco
d’azzardo (altrove proibito) per il giuoco
dei dadi. Egli fa bloccare un lato delle
colonne e lega l’altro con fasci di corde che
fissa al suolo sull’altro lato della piazza. Fa
bagnare poi le corde, che aumentano di
volume/diametro, insomma s’ingrossarono
e quindi s’accorciano, provocando il sollevamento
della testa della colonna di alcuni
centimetri. Fa porre poi dei sostegni/zeppi
di legno sotto le colonne e accorciare
le funi, che vengono nuovamente bagnate,
e così di seguito finché le colonne
non raggiungono la posizione verticale.
.Nell’enorme opera di risistemazione
del centro della città vengono coinvolti anche
i ricchi patrizi-mercanti che costruiscono
palazzi speciali lungo il Canal Grande,
diventata la via principale della città, il luogo
di rappresentanza per eccellenza, il museo
a cielo aperto dell’architettura veneziana.
Qui sorgono le case-fondaco, che sono
insieme case e magazzini per le merci, poi
(1300-1400) prevarrà il gusto gotico, con
finestre e logge ad ogiva come sarà testimoniato,
ad esempio, da Ca’ d’Oro e Ca’
Foscari, quindi si alzeranno (1400-1500) i
palazzi rinascimentali, che lo stile vuole lineari
e armoniosi, ma secondo il gusto veneziano
anche colorati, e sorgerà, tra gli altri,
palazzo Vendramin Calergi (1480-90),
che ci offre l’evoluzione dell’architettura
dal gotico decorativo al classico ancora
molto ornato, infine (dal 1600) i palazzi barocchi,
come Ca’ Pesaro e Ca’ Rezzonico, e
(nel 1700), quelli più lievi e raffinati appartenenti
allo stile neoclassico ... Sul Canal
Grande si costruiscono dunque le case-fondaco:
il piano terra funziona da magazzino
per le merci, scaricate direttamente dalle
navi che attraccano alla porta; il mezzanino
funge da ufficio e abitazione dell’amministratore;
il piano superiore è riservato ad
abitazione del mercante e della sua famiglia,
mentre sull’ultimo si sistemano i servitori.
Talvolta il palazzo ha un portico per
agevolare lo scarico delle merci e nello stes-
183
so tempo essere protetti dalle intemperie,
un cortile interno per esporle e venderle ed
eventualmente stiparle nei magazzini circostanti
il cortile, come per esempio il
Fontego dei Tedeschi [v. 1228], funzionante
anche da albergo per i compratori.
Confinare i compratori stranieri in un
ambito ristretto, con la scusa di garantire
loro protezione e fornire servizi, significa
per la Repubblica controllarli in ogni senso,
oltre che fiscalmente. Proprio all’altezza
del futuro Fontego dei Tedeschi, il doge fa
costruire il primo Ponte di Rialto [v. 1173]. Il
palazzo medievale della città italiana è per
solito un blocco di pietra chiuso come una
fortezza, fatto per difendersi dalle fazioni
rivali. Le case veneziane, per contro, anche
le più antiche d’epoca veneto-bizantina,
come ad esempio il Fontego dei Turchi, o Ca’
Farsetti e Ca’ Loredan (poi sedi del
Municipio), sono strutture tutte aperte da
portici e logge, ovvero più finestre che
muro, a indicare una diversa concezione
dell’architettura e della società. È la tipica
casa-fondaco che ha la duplice funzione di
centro commerciale e di residenza; generalmente
tripartita con un grande salone al
centro, il «portego», vero «canale d’aria»
[Sergio Bettini], che attraversa tutto l’edificio.
Particolarmente leggere sono soprattutto
le costruzioni gotiche che «sembrano
emulare la leggerezza vibrante del giunco»
[Luigi Coletti]; si assiste quindi al ritorno
ad uno stile bizantino idealizzato nel primo
Rinascimento ad opera di Mauro Codussi,
Pietro Solari e Giorgio Spavento. I due più
importanti architetti che costruiscono a
Venezia nel nuovo stile, Pietro Solari e
Mauro Codussi, sono bergamaschi e portano
in laguna esperienze diverse, lombarde
oltre che toscane. Pietro Solari, detto il
Lombardo, è soprattutto uno scultore che
interpreta la nuova architettura in termini
decorativi (chiesa dei Miracoli, facciata
della Scuola di San Marco), egli copre le
superfici con raffinatissimi rilievi e marmi
colorati, rifacendosi alle policromie della
Basilica di S. Marco e riecheggiando le contemporanee
pitture di Gentile Bellini e del
Carpaccio. Raramente nella storia dell’arte
architetti, scultori e pittori hanno lavorato
in così perfetta consonanza come in quella
stagione felice che è il primo Rinascimento.
Il terzo grande architetto del periodo,
Giorgio Spavento, uno dei proti del Palazzo,
è il più rigoroso e, nel contempo, il più
originale interprete dell’architettura del
suo tempo. Tale si dimostra nella piccola e
preziosa Chiesa di S. Teodoro, in quella per
l’Ospedale di S. Nicolò (distrutta nell’Ottocento)
e, in modo particolare, nello splendido
interno di S. Salvador, che possiede
una luminosa monumentalità e precorre il
Palladio [Cfr. Salvadori 35].
.Ingraziatosi il popolo con elargizioni
varie e soprattutto con il calmiere e importanti
interventi urbanistici, per il nuovo doge
arriva il momento del grande gioco della
politica internazionale, che comincia con
un colpo al cerchio e uno alla botte: il doge
si schiera con la Lega Lombarda contro il
Barbarossa, ma poi manda 40 navi ad aiutare
lo stesso Barbarossa contro Ancona; al
basileus fa fischiare le orecchie, stipulando
(1175) un’alleanza politica ventennale con
Guglielmo II di Sicilia e contemporaneamente
un’alleanza commerciale, ottenendo
una riduzione delle tariffe su tutti i porti
sicilani e pugliesi. Il basileus sente aria di
isolamento e manda a dire al doge che è disponibile
a liberare tutti i venetici arrestati
arbitrariamente nel 1171, a restituire loro i
beni confiscati e, udite udite, ad elargire
un’indennità per il danno provocato. A questo
punto al doge Ziani non resta altro che
realizzare il super capolavoro, l’incontro in
laguna tra i due acerrimi nemici, il papa
Alessandro III, promotore delle leghe dei
Comuni e l’imperatore in persona Federico
Barbarossa, che voleva dominare i Comuni
italici. Per la serie Sebastiano Ziani non sbaglia
un colpo, il primo grande summit della
storia ha luogo in laguna e al momento dell’addio
il papa, che ha
nobilitato la Festa della
Sensa con la donazione di
un prezioso anello, riceve
una richiesta: ottenere
l’indulgenza per i pellegrini
che vengono a visitare
S. Marco. Indulgenza
accordata: la città orga-
nizzerà nel periodo della
Sensa una grande, imponente
fiera-mercato in
Piazza S. Marco dove si
espongono «sotto
ombrelloni o entro baracche
di legno i prodotti
vari delle industrie e
delle arti caratteristiche»
[Lorenzetti 137], che
prima durerà 8 giorni e
poi il successo la dilaterà a 15 giorni, una
fiera con indulgenza che farà concludere
affari enormi, perché Venezia sarà invasa
da una folla incredibile di affaristi, soprattutto
di mercanti stranieri, ovvero
milioni di piccioni con una fava ... [v. 1180].
Nel giorno dell’Ascensione (festa appunto
della Sensa) si celebra lo Sposalizio del Mare
a ricordo della conquista della Dalmazia da
parte delle navi veneziane capeggiate dal
doge Pietro Orseolo II nel 1000. Con quella
spedizione Venezia liberava l’alto Adriatico
dalla pirateria divenendone la regina incontrastata,
tanto che esso si chiamerà Golfo
di Venezia. Dopo la vittoria si decreta che
ogni anno nel giorno della Sensa il doge e il
patriarca si devono recare fuori del porto
del Lido per benedire l’acqua. Qualche anno
dopo, appunto nel 1177, il papa Alessandro
III dona al Doge Sebastiano Ziani
un anello d’oro per l’aiuto ricevuto nella
riconciliazione con l’imperatore Federico
Barbarossa, riconoscendo alla Serenissima
la sovranità sul mare, e, da quel momento
in poi comincia la secolare tradizione dello
Sposalizio del Mare, la mistica unione di Venezia
con il mare. Il doge sale sul Bucintoro,
la sua nave di rappresentanza, con tutto il
suo seguito, il clero, gli ambasciatori presenti,
i capi del Consiglio dei X e altre autorità.
Seguito da un folto corteo di barche di
ogni forma e dimensione tutte parate a festa,
il Bucintoro salpa verso il porto del
Lido. Giunti davanti al Forte di Sant’Andrea,
il patriarca versa dell’acqua benedetta
mentre il doge lascia cadere in acqua l’anello
d’oro (legato ad un filo!) pronunciando
le parole: «Ti sposiamo, o mare, in segno di
eterno dominio». Una festa grandiosa.
Dopo questa cerimonia inizierà, a partire
184
dal 1180, una fiera internazionale detta
Fiera della Sensa o Fiera di Venezia con spettacoli,
saltimbanchi, cantastorie in tutte le
calli di Venezia. In Piazza S. Marco si svolge
un grande mercato, dapprima limitato a
8 giorni e poi portati a 15. Nel 1307 la Fiera
si presenterà con una serie stand, montati
per l’occasione a mo’ di recinto, dove si dispongono
in bel modo le merci di ogni tipo
provenienti da ogni paese.
L’ultimo Sposalizio del Mare della Repubblica
di Venezia avviene nel 1796 sotto il
dogado di Ludovico Manin. Ma la festa
non morirà. Ancora nel 21° secolo la cerimonia
verrà ripetuta come festa tradizionale
la prima domenica dopo il giorno dell’Ascensione.
1173
.Viene costruito il primo ponte fisso in
legno, cioè il primo Ponte di Rialto, che
resta l’unico a valicare il Canal Grande fino
al 1854 quando sarà aperto il Ponte dell’Accademia
in ferro. Il centro commerciale, finanziario
e mercantile della città viene
dunque dotato del primo Ponte di Rialto in
legno, formato da una serie di barche allineate
una accanto all’altra e unite da assi di
legno. Per passare il ponte si paga un pedaggio,
un quarto di soldo, moneta che
sarà battuta per la prima volta sotto il
dogado di Enrico Dandolo (1192-1205), e
così il ponte si chiama anche Ponte del
Quartarolo o, forse con riferimento al vicino
Palazzo dei Camerlenghi (i magistrati preposti
alla raccolta dei fondi per le finanze
della Repubblica) Ponte della Moneta. L’incarico
è affidato allo stesso imprenditore
che ha alzato e messo in opera nella Piazzetta
le due Colonne di Marco e Todaro [v.
1172]. In seguito, il ponte non sarà più sostenuto
dalle barche, ma da pali [v. 1265].
.Venezia, pur rimanendo nella Lega
Lombarda e pur essendosi alleata con i normanni
di Sicilia, si accosta all’imperatore
Barbarossa inviandogli un aiuto navale per
l’assedio di Ancona [v. 1174].
.Il doge Sebastiano Ziani vara (novembre)
la Legge annonaria, che fissa le norme
per il commercio delle vettovaglie di più
largo consumo, ovvero cereali, carni, pesci,
185
olio, volatili, frutta, proibendone sotto gravi
pene le alterazioni e le frodi, oltre che
l’accaparramento, i prezzi troppo alti e il
peso fraudolento. Per vigilare sull’applicazione
di questa legge, per controllare le Arti
o Confraternite e punire le frodi nel commercio
dei commestibili, il doge istituisce
l’ufficio dei Giustizieri (o Provveditori alla
Giustizia).
Le Arti/Confraternite derivano dalle consorterie
o confraternite di devozione, associazioni
con un loro statuto (pacta), un capo
(prior, primicerius), una sede (schola) e un fine
religioso, ma anche caritatevole. In quanto
associazioni religiose, le Confraternite si scelgono
un santo protettore e quindi la chiesa
dove riunirsi per pregare o per celebrare
annualmente il convito sociale. In quanto
associazioni caritatevoli, esse assicurano ai
propri membri, oltre alla mutua assistenza
spirituale, anche quella materiale, in primis
garantendo nella stessa chiesa o nei dintorni
la tomba riservata agli associati, ovvero l’arca
comune, poi assumendo un medico della
mutua, infine accogliendo i vecchi inabili al
lavoro nell’ospedale della propria arte o
scuola che nell’accezione veneziana non è
soltanto il luogo di ricovero degli infermi o
un ospizio, bensì una piccola comunità
governata da un priore o da altra figura, in
cui ciascuno dispone di alloggio personale e
indipendente [Cfr. ASV 61]. Le Arti celebrano
puntualmente le loro feste il giorno del
loro patrono «con messe e funzioni solenni,
musiche, apparati di luminarie, damaschi e
fiori» [ASV 61], feste che coinvolgono la contrada
ma assai spesso tutto il sestiere se non
l’intera città. Le prime Confraternite sono
quelle «di San Valentino, di Sant’Angelo, di
Sant’Ermagora, di San Pantaleone, di Santa
Margherita, di San Tomà, di San Nicola, di
San Zaccaria, di San Luca, di San Daniele, di
San Lorenzo, di San Silvestro, di Santa Maria
Formosa, di Santa Maria Mater Domini»
[Molmenti I 142], ma poi (dal 1300) si moltiplicano
al punto che ogni contrada avrà la
sua confraternita, ogni chiesa avrà una o più
scuole. Ad esse s’iscrive ogni specie di persona
e il comune denominatore è dato dalla
devozione al santo e alla chiesa prescelti,
nonché dal senso della solidarietà. Già intorno
al Mille esistono Confraternite che raggruppano
persone esercitanti lo stesso
mestiere, ma lo spirito è ancora quello religioso
e solidale. Sul modello di queste
Confraternite religiose (autonome e non, sottoposte
a controlli da parte dei Giustizieri proprio
per il loro carattere essenzialmente religioso)
nascono le Consorterie delle arti, o
Scuole, in cui i membri svolgono tutti lo stesso
mestiere e il fine diventa duplice: accanto
allo spirito religioso e al senso di solidarietà
subentra anche, e forte, quello economico, in
quanto ci si associa soprattutto per difendere
la propria arte e sostenersi a vicenda nei
momenti più critici. A differenza delle corporazioni
sorte in altre città, le Scuole di
Venezia saranno tenute lontane dalla politica
e quindi diversamente dagli altri Comuni,
non arriveranno a costituirsi in potere autonomo:
nel 1275 il doge Jacopo Contarini
giura nella sua Promissione [v. 1192] «di non
invitare le arti o i loro gastaldi a prendere le
armi senza il consenso del minor consiglio»
per evitare «il pericolo di una possibile solidarietà
delle classi inferiori della popolazione
col doge» [Molmenti I 145].
La Corporazione di mestiere diventa dunque
Scuola d’arte, «legalmente costituita e riconosciuta
dal pubblico potere, al quale è soggetta»
[Molmenti I 147]. Nello stesso tempo
le corporazioni principali sono blandite e
favorite come sarà il caso degli Arsenalotti o
dei Vetrai. I capi dei primi sono ammessi una
volta all’anno in Palazzo Ducale e i maestri
vetrai possono sposare le patrizie e i loro
figli entrare in Maggior Consiglio. In quanto
ai Vetrai, essi, esercitando un’arte fondamentale
per l’economia della città-stato, non
possono svolgere la loro arte fuori da
Venezia, misura che viene poi presa (1370)
anche nei confronti dei lavoranti della seta.
Ogni Corporazione ha uno statuto, che si
chiama madre regola o mariegola (il documento
fondamentale di un’arte redatto dai
Provveditori alla Giustizia, o Giustizieri, e
comprendente sia la lista degli appartenenti
sia la normativa che regola l’istituzione),
un presidente (o gastaldo) e via via tutte le
altre cariche. In seguito ci sarà la distinzione
fra Scuole Grandi e Scuole Piccole [v.
1260]. Per l’iscrizione ad un’arte che col
tempo diventerà obbligatoria, bisogna dimostrare
onestà e conoscenza del mestiere.
Non si accettano garzoni di età inferiore ai
12 anni; il garzonato dura da 5 a 7 anni; poi
si diventa per 2 o 3 anni lavorante; quest’ultimo,
dopo un esame teorico e pratico relativo
alla professione, può acquistare il titolo
di maestro e il diritto di aprire bottega,
osservando un dovere etico: i prezzi devono
essere equi, è vietato praticare inganni, bisogna
denunciare gli oggetti di provenienza
furtiva di cui si viene in possesso, rispettare
la quiete degli abitanti (il che vuole anche
dire salvaguardare la salute pubblica).
Ogni socio versa alla confraternita una tassa
annua; al Comune va invece una tassa, chiamata
taglione, e un’altra sulla rendita di
lavoro, detta, per la sua mitezza, insensibile
[Cfr. Molmenti I 150]. I soci hanno anche
obblighi morali: «visitare i fratelli infermi,
accompagnare i defunti all’ultima dimora
[...] vigilare sulla fedeltà dovuta allo Stato»,
poi, fino al 1271, destinare una parte delle
rendite dell’associazione a sollievo dei
poveri e degli infermi. Più tardi si penserà
alla pensione delle vedove e alla tutela degli
orfani, e si istituiranno particolari ospedali
per i compagni malati [Cfr. Molmenti I 150].
Il compito di redigere e aggiornare i Capitolari,
cioè gli statuti propri di ciascun mestiere
e corporazione – che in generale comprendono
il giuramento degli iscritti di rispettare
le regole di comportamento inerenti
al mestiere, di essere leali con i clienti,
di non barare sul prezzo e di eseguire il
lavoro a regola d’arte – è affidato ai Giustizieri.
Sono cinque in tutto, poi ridotti a
tre. Il 21 novembre 1261 il Maggior Consiglio
creerà altri tre Giustizieri competenti su
alcune arti inerenti alle vittuarie per cui
186
l’ufficio si dividerà in Giustizia Vecchia e
Giustizia Nuova. A questi organi, deputati al
controllo delle arti e all’emanazione di apposite
leggi e regolamenti, altri e più complessi
se ne aggiungeranno nel tempo. La
Giustizia Vecchia conserva la competenza
sulle arti (ad eccezione dell’arte dei lanaioli
che hanno una propria autonomia), la
Giustizia Nuova controlla gli approvvigionamenti,
sorveglia tutti coloro che vendono
generi alimentari a tutela del consumatore,
e quindi i tavernieri e i venditori di
vino al minuto. Gli archivi della Giustizia
Vecchia ci dicono, per esempio, che tra il
1218 e il 1330 vengono registrati gli statuti
di 52 corporazioni, dandoci indicazioni
sulla «estrema frammentarietà dell’attività
artigianale [veneziana] rispetto alla situazione
comune delle altre città italiane del
tempo» [Pavan 189]. Ai Giustizieri Vecchi,
essendo di molto aumentato il numero degli
affari, si aggiungerà nel 1446 un quarto
membro. Nel 1565, infine, si creerà la magistratura
dei Provveditori alla Giustizia Vecchia,
alla quale si attribuisce la competenza
di appello sulle cause giudicate dai Giustizieri
Vecchi. Essa avrà inoltre il compito di
provvedere a tenere la capitale ben provvista
di viveri e a far provvisioni sulle materie
affidatele, le quali approvate dal Collegio
dei Savi e dal Senato sono poi eseguite dai
Giustizieri Vecchi. Nel 1530 si istituirà in via
straordinaria (sarà abolito nel 1584) il Collegio
dei Cinque Savi sopra le Matricole, col
compito di rivedere le costituzioni delle Arti
e in seguito anche di limitare i prezzi. Nel
1572 si creerà il Collegio delle Arti, composto
dai Provveditori, dai Giustizieri Vecchi e dai
Savi alla Mercanzia, ai quali nel 1627 si aggiungeranno
i Regolatori sopra Dazi, col
compito di riformare tutta la materia spettante
alle arti [Cfr. Da Mosto 191].
187
188
1174
.La Repubblica si ritira dalla Lega Lombarda contro il Barbarossa [v. 1167], perché invitata
ad unire per alcuni mesi le sue forze nella cattura di Ancona: la città era stata posta in
stato di assedio dal Barbarossa nel 1167 e dopo una lunga resistenza, grazie anche agli aiuti
forniti dal basileus, era scesa a patti all’inizio del 1174, obbligandosi a pagare una somma di
denaro e a dare 15 ostaggi. Subito dopo, però, l’assedio viene rinnovato dal luogotenente
del Barbarossa, l’arcivescovo di Magonza, Cristiano, il quale raccoglie un buon numero di
imperiali e si accorda con Venezia che manda una flotta composta da 40 galee e un grosso
galeone. I venetici riescono a bloccare completamente la città dalla parte di mare (1° aprile-metà
ottobre), tagliando fuori gli aiuti provenienti da Costantinopoli. Ancona è sul
punto di capitolare, quando riceve il soccorso di Guglielmo Marcheselli degli Adelardi
(capo della fazione guelfa di Ferrara) che con l’aiuto finanziario della contessa Aldrude di
Bertinoro (in provincia di Forlì) raccolto un esercito di 10mila fanti e 2400 cavalli costringe
Cristiano a togliere l’assedio dalla parte di terra e a ritirarsi, mentre la flotta veneziana a
sua volta leva il blocco dal mare. Ancona è salva, ma nel 1198 ritornerà sotto la protezione
della Chiesa [v. 839]. Questo voltafaccia di Venezia nei confronti della Lega Lombarda era
dovuto ad uno scontro improvviso tra la Repubblica e il basileus: Venezia si era rifiutata
(1166) di fornire forze navali al basileus per le operazioni contro i normanni, che mirano a
impadronirsi di Costantinopoli, venendo così meno agli obblighi assunti già nel 1082 di
fornire aiuti militari in cambio di privilegi commerciali. Venezia si era alleata con i normanni
per difendersi dagli appetiti dei due imperatori, Manuele I Comneno e Barbarossa:
entrambi si considerano imperatori romani ed entrambi sognano di consolidare il proprio
controllo sulla penisola italica ed ovviamente anche sulla Repubblica, che si cautela, appunto,
alleandosi con i normanni [v. 1171]. Un’alleanza che il basileus rompe, facendo la
pace con i venetici, liberando i prigionieri detenuti dal 1172, rinnovando gli antichi privilegi,
promettendo di rimborsare il valore di tutte le merci confiscate ai mercanti veneziani
in quell’occasione. «Questo trionfo sul fronte orientale fu pienamente uguagliato ad occidente.
Il ruolo equivoco che Venezia aveva giocato nelle ultime fasi della lotta fra Federico
Barbarossa e gli stati italiani rese la città di San Marco un luogo ideale e naturale per negoziar
la pace» [McNeill 51].
.Viene rifabbricata in quest’anno la Chiesa di S. Geremia [sestiere di Cannaregio], fondata
alla fine dell’11° sec. (il primo documento è del marzo 1116), e si erige anche il campanile,
che sarà rinnovato alcuni secoli dopo. La chiesa, che ospita (1206) le spoglie di san
Magno, vescovo di Oderzo e fondatore di Eraclea [v. 639], è riconsacrata nel 1292, poi
abbattuta (15 giugno 1753) e ancora ricostruita su progetto di Carlo Corbellini. La prima
messa vi è celebrata il 27 aprile 1760. Nel 1863 (11 luglio) vi sono traslate le spoglie di
santa Lucia provenienti dalla Chiesa di S. Lucia [v. 1280], abbattuta per ospitare la Stazione
ferroviaria. La Chiesa di S. Geremia verrà quindi detta anche Chiesa dei santi Geremia e Lucia.
Nel 1871 la chiesa, che ha la sua facciata sul Campo S. Geremia, verrà dotata di una seconda
facciata prospettante sul Canale di Cannaregio. All’interno opere del tardo settecento
veneto: Novelli, Colonna, Mengardi e La Vergine assiste all'incoronazione di Venezia fatta dal
vescovo san Magno di Jacopo Palma il Giovane.
1175
.Il vescovo di Castello riceve l’autorizzazione ad utilizzare un’area dell’isoletta di S.
Elena [v. 1060] per fondarvi un convento con annessa chiesa e ospizio per i pellegrini diretti
in Terrasanta. L’insediamento s’inserisce nella politica di controllo delle aree periferiche.
La chiesa viene costruita nel 1205 ed è intitolata a sant’Elena, le cui spoglie arrivano a
Venezia nel maggio del 1211 provenienti da Costantinopoli. Del corpo di sant’Elena si conserverà
il capo malconcio racchiuso in una maschera d’argento, mentre il resto dello sche-
189
letro sarà trafugato. La santa, madre dell’imperatore
Costantino, aveva avuto forse
un ruolo importante nella conversione del
figlio, ritrovando la tomba di Cristo scavata
nella roccia e poco dopo scoprendo sul monte
Calvario la croce di Gesù (326) e quelle
dei due ladroni. Il complesso è poi ceduto
(1407) ai monaci olivetani, i quali procedono
alla ricostruzione della chiesa e all’ampliamento
del convento (1439). All’inizio del
secolo successivo, la chiesa viene rinnovata
nello stile gotico che conserva ancora nel 21°
secolo. Sarà riconsacrata il 18 aprile 1515 dal
vescovo siriano di Aleppo. Il campanile
verrà eretto nel 1588, ma demolito dopo la
soppressione napoleonica (1806). Sconsacrata
e spogliata di ogni arredo sacro (1807),
privata del suo portale rinascimentale (scolpito
da Antonio Rizzo), trasferito (1841)
nella Chiesa di S. Aponal, la Chiesa di S. Elena
riavrà il suo portale rinascimentale e sarà
riaperta al pubblico (1928). Nel 1950, poi, si
costruirà il nuovo campanile su progetto di
F. Forlati. Tra le opere sgraffignate dai francesi
e trasferite alla Pinacoteca di Brera a
Milano l’Adorazione dei Magi di Jacopo
Palma il Vecchio.
1176
.29 maggio: battaglia di Legnano tra Barbarossa
e la Lega Lombarda [v. 1167]. L’imperatore
riesce a stento a mettersi in salvo
ed è costretto a venire a patti con le città
lombarde, grazie alla mediazione di Venezia,
che apre i negoziati poi perfezionati
nel summit di Venezia [v. 1177].
.15 maggio: battaglia di Miriocefalo. Il basileus
viene sconfitto e perde ogni speranza di
riprendere il controllo dell’Asia minore. È
l’inizio di una decadenza che farà la fortuna
di Venezia, pronta a vendicarsi per la cacciata
dei venetici da Costantipoli [v. 1171].
1177
.Primo grande summit politico a Venezia.
La città si propone come sede delle
trattative di pace fra i rappresentanti dei
Comuni della Lega Lombarda, quelli del re
Guglielmo II di Sicilia, il papa Alessandro
III e l’imperatore Federico Barbarossa.
Questo summit (24 luglio-1° agosto) si chiude
con la pace fra il papa e l’imperatore
e con una tregua di 15
anni col re di Sicilia e di 6 anni con
i Comuni. Esso porrà le basi per la
firma del Trattato di Costanza (25
giugno 1183) tra i Comuni della
Lega Lombarda e l’imperatore:
Federico Barbarossa riconosce
l’indipendenza dei Comuni e il
loro diritto di costituire delle milizie,
erigere fortificazioni e amministrarsi,
riservandosi l’alto dominio, il
giuramento di fedeltà e alcune prerogative
di contorno come l’investitura formale dei
consoli e la nomina dei giudici d’appello.
Come grazioso dono alla Repubblica per
l’ospitalità ricevuta, il Barbarossa concede
ai venetici una completa esenzione dai
pedaggi imperiali in tutti i suoi domini.
Anche il papa Alessandro III cerca di sdebitarsi.
Egli assegna (1180) la giurisdizione
sulla Dalmazia al patriarca di Grado – e
con questo atto si rafforza il dominio veneziano
sull’Adriatico, perché il controllo
ecclesiastico della sponda orientale viene
assegnato a un prelato sul quale si può contare
per proteggere gli interessi veneziani –
poi dona al doge Sebastiano Ziani un anello,
in effetti una vera d’oro, dicendo: «Ricevetelo
in pegno della sovranità che voi ed i successori
vostri avrete perpetuamente sul mare».
Da questo momento in poi, la tradizionale
cerimonia di benedizione del mare, esistente
già dall’anno 1000, si trasformerà in Sposalizio
del Mare.
La storia di questo grande primo summit
internazionale è intrisa anche di leggenda.
Essa dice che il Barbarossa, impossessatosi
di Roma, non vi trova il papa, riuscito a
fuggire e a raggiungere, in incognito, Venezia.
Qui, nei panni di un pellegrino, trascorre
la sua prima notte sulla nuda terra
del Sotoportego de la Madona a Sant’Aponal,
dove viene in seguito posta una targa lignea
con questa iscrizione:
ALESSANDRO III PAPA FUGIENDO L’ARMI DI
FEDERICO IMPERATOR
Il mattino seguente, il papa fuggiasco –
dopo aver assistito alla santa Messa nella
190
Chiesa di S. Giacometto, sulla cui facciata
un’epigrafe e l’arma dei Bandinelli (la nobile
famiglia senese alla quale appartiene il
papa) ricordano il fatto – si reca al Convento
della Carità all’Accademia, dove viene
assunto come inserviente nelle cucine.
Qualche tempo dopo, mentre compie il suo
umile servizio, egli viene riconosciuto da
un alto prelato romano giunto in visita al
monastero. Alla notizia, il doge, il patriarca
di Grado con tutto il clero, i patrizi e uno
stuolo di cittadini accolgono degnamente il
papa, il quale viene ospitato a Palazzo
Ducale. Poi, risultate vane le trattative con
Federico Barbarossa, si concertano i piani
per arrivare ad un incontro in laguna tra
l’imperatore e il papa. Sperando di raggiungere
questo scopo, il doge fa armare
una potente flotta, che viene benedetta dal
papa e salpa dal Molo della Piazzetta.
Giunta a Punta Salvore, nelle acque istriane
di Pirano [la città in provincia di Pola, che
nel 933 ha stretto un patto con Venezia e
che nel 1283 giura fedeltà alla Repubblica,
dandole soldati, galere e condottieri contro
Trieste, contro l’Ungheria e contro i turchi]
sconfigge le navi imperiali e le flotte alleate
di Pisa e Genova (75 galee in tutto). Il
figlio del Barbarossa, che comanda i legni
tedeschi, è catturato dai venetici e Federico,
per riscattarlo, è costretto a chiedere la
pace, venendo a Venezia.
Della pace sancita in laguna tra Alessandro
III e Barbarossa scriverà un poemetto storico
in terza rima Pietro Natali, vescovo di
Jesolo (dal 1370) dopo essere stato piovano
dei SS. Apostoli.
.Il papa Alessandro III consacra la Chiesa
di S. Salvador [sestiere di S. Marco], che
molto probabilmente era stata costruita nel
7° sec. su indicazione di san Magno [v. 639]
e poi rifabbricata nel 12° sec. dai Canonici
regolari di Sant’Agostino. La chiesa sarà in
seguito ricostruita (1507-34) su progetto di
Giorgio Spavento e dopo la sua scomparsa i
lavori saranno continuati da Tullio Solari,
mentre a concluderli sarà il Sansovino. La
facciata rielaborata da Giuseppe Sardi
(morto il 21 settembre 1699) è ricca di sculture
decorative di Bernardo Falconi (1620-
96). La chiesa conserva le spoglie di Caterina
Corner [v. 1510] e in suo ricordo anche
un maestoso monumento funebre. All’interno
l’Annunciazione di Tiziano. Il trecentesco
campanile sarà restaurato nel 1881.
191
1178
.Si approva una modifica riguardante
l’elezione del doge: il Maggior Consiglio
deve limitarsi a nominare quattro persone, i
quali a loro volta designano 40 membri [41
dal 1249 per togliere il caso della parità dei
suffragi] che eleggono il doge a maggioranza
assoluta. Inizialmente, il doge, eletto a
vita dall’Arengo, ha poteri assoluti, a parte
la parentesi del doge Monegario (756-64),
ma poi dal 1032 gli vengono imposti due
tribuni con mansioni di consiglieri, allo
scopo di limitarne i poteri, facendolo diventare
così il garante della continuità dello
Stato. Con la trasformazione della Civitas
Rivoalti in Comune Veneciarum [v. 1130], il
doge viene relegato al rango di un magistrato
non più eletto dall’Arengo, ma da
rappresentanti del Maggior Consiglio. Il
popolo viene escluso da questo diritto per
essersi mostrato indegno, per avere cioè
assassinato il doge Vitale Michiel II (1172).
.Prende forma il Minor Consiglio. Altri
suggeriscono il 1172, aggiungendo che assume
questo nome nel 1175, ma di fatto esso
viene per la prima volta nominato sotto il
doge Orio Mastropiero (1178-92). Il Minor
Consiglio nasce come organo di assistenza
al doge dai sapientes posti dall’aristocrazia
accanto al doge: in origine, dunque, il doge
è aiutato da un tribuno, poi da due tribuniconsiglieri
o consiglieri ducali [v. 764], quindi
da due tribuni-consiglieri-controllori [v.
1032], che infine diventano sei, eletti annualmente,
uno in rappresentanza di ogni
sestiere (S. Marco, S. Polo, Cannaregio,
Santa Croce, Dorsoduro, Castello). Il compito
dei membri del Minor Consiglio, che
durano in carica un anno, è quello di assistere
il doge, moderare la sua autorità e
quindi controllare che egli non deliberi nulla
senza la loro presenza e il loro voto, mentre,
al contrario, l’assenza del doge dalle riunioni
non toglie validità alle sedute del Minor
Consiglio, che con l’aggiunta di altri magistrati
formerà la Signoria [v. 1207]. I consiglieri
non possono essere parenti del doge e
vengono eletti annualmente tre alla volta
dal Maggior Consiglio, con elezioni quindi
sfalsate. Insieme al doge i Consiglieri presiedono
tutti i consigli della Repubblica ed
hanno come il doge il diritto d’iniziativa, cioè
di presentare una parte, ovvero una proposta
di legge, e convocare il Maggior
Consiglio in qualunque momento, singolarmente
o collegialmente. Al Minor Consiglio
spetta l’amministrazione della capitale, la
vigilanza sull’attività dei pubblici ufficiali e
la risoluzione dei conflitti di competenza,
indicando, in caso di dubbio, il tribunale
competente. Durante la vacanza ducale il
Minor Consiglio restringe nelle sue mani la
cura del governo e presiede alle operazioni
per la nomina del nuovo doge, mentre uno
192
dei Consiglieri assume le funzioni di vice
doge. Il Minor Consiglio e i Capi dei
Quaranta riuniti insieme formano la
Signoria (Dominium). Oltre al doge e ai
Consiglieri ducali anche i Capi dei Quaranta
e i Savi Grandi hanno la facoltà di
proporre una parte. All’infuori di questi organi
nessun altro può presentare un disegno
di legge. Le magistrature possono
esporre i loro pareri con apposite scritture,
sopra le quali la Signoria e il Collegio dei
Savi, formano le proposte delle leggi.
.Riniero Zane procuratore di S. Marco.
.Il doge Sebastiano Ziani abdica (12
aprile) e si ritira nel Convento di S. Giorgio
Maggiore, dove muore prima della fine dell’anno
e dove viene sepolto, ma la sua
tomba sarà rovinata nella demolizione
della chiesa, al pari della vicina tomba del
doge Domenico Michiel [v. 1130]. I monaci
decidono allora di far erigere un busto
come quello di Tribuno Memmo dallo stesso
scultore (1610), ma posto a sinistra della
facciata della chiesa [v. 991].
.Si elegge il 40° doge, Orio Mastropiero
(17 aprile 1178-1° giugno 1192), il primo ad
essere eletto da 40 elettori invece che 11 [v.
1172], poi chiamato popolarmente Malipiero
perché fa pubblicare un libro (1181) sul diritto
criminale, noto come Promisisone del maleficio
(quasi fosse una promessa del doge di
adoperarsi per mantenere la pubblica sicurezza),
una sorta di compendio delle leggi in
vigore a carattere civile e penale del Dogado.
Questo libro, corretto e riformato dal doge
Enrico Dandolo [v. 1192] e ancora ripubblicato
(1232) con nuove aggiunte e correzioni
sotto il doge Jacopo Tiepolo, sarà «fondamento
delle leggi penali successive e continuazione
delle anteriori» [Molmenti I 107]:
«L’assassinio era punito con l’impiccagione.
Anche l’omicidio per volontà determinata si
puniva col capestro, e dai beni dell’omicida
si prelevava una certa somma a pro degli
eredi dell’ucciso, e un’altra come multa era
dovuta al governo. Nel veneficio, se seguito
da morte, il reo era condannato al capestro o
al rogo; qualora il delitto cagionasse alla vittima,
non già la morte, ma la perdita dell’intelletto,
sembra invece fossero tre le maniere
della punizione secondo la gravità dei casi:
la perdita di una mano, o di tutte e due, o
l’abbacinamento [...] Bollato e frustato chi
rubava per un importo fino a venti soldi: se
recidivo per la stessa somma, gli si strappavano
gli occhi; per una somma maggiore,
era impiccato. Se un ladro, sorpreso nel suo
tentativo, si fosse difeso con le armi, o nella
fuga avesse ferito qualcuno, era condannato
a perdere gli occhi e la mano destra; chi
veniva trovato nascosto in casa altrui con
prava intenzione, era frustato e bollato; perdeva
gli occhi il ladro che faceva violenza
nell’altrui domicilio» [Molmenti I 107].
1179
.Nasce, per volontà del Maggior Consiglio,
la Quarantia o Consiglio dei XL. Le prime
notizie della sua esistenza si hanno nel
1202 e nel 1207, mentre è nel 1223 che si
parla di 40 «sapientes instituti et ordinati pro
bono Venecie, pro proficuo et utiliate comunis
Venecie» [Milan 37]. I componenti della
Quarantia sono nominati dal Maggior
Consiglio per un anno con funzioni tecnico-politiche.
In origine ha vastissime competenze:
amministra le spese per la polizia
di Stato, redige il bilancio preventivo, che
viene sottoposto al Maggior Consiglio per
l’esame e l’approvazione, ha giurisdizione
nell’elezione del doge, cura l’esame delle
controversie in caso di delitti contro lo Stato
e contro la persona, sorveglia la Zecca,
accoglie gli ambasciatori, valuta le propo-
193
ste da presentare al Maggior Consiglio. Si
occupa cioè di «tutti i reati che possono in
qualche modo avere direttamente o indirettamente
natura di violenza contro l’ordine
sociale» [Molmenti I 101] ed esercita
l’ufficio istruttorio servendosi di un’altra
magistratura, quella degli Avogadori di
Comun (creati nel 1187), che assicurano la
difesa dei diritti e interessi dello Stato in
sede amministrativa e giurisdizionale, nell’ambito
fiscale e del diritto pubblico in
genere, compreso quello penale. In seguito,
i compiti della Quarantia si sdoppiano:
gli antichi 40 conservano la giurisdizione
criminale chiamandosi Quarantia al Criminal,
mentre per gli affari civili si istituisce
una nuova magistratura di 40 membri detta
Quarantia al Civil. Quest’ultima si scinderà
in Quarantia al Civil Vecchio (23 aprile
1441) e Quarantia al Civil Nuovo (27 marzo
1492) e i capi delle tre Quarantie saranno
aggregati al Minor Consiglio formando la
Signoria. La Quarantia al Civil Vecchio giudica
in appello le sentenze civili, di Venezia e
del Dogado. La Quarantia al Civil Nuovo
giudica in appello le sentenze civili dello
Stato da mar e dello Stato da terra. La Quarantia
completa le proprie cause in tre giorni:
il primo giorno parla l’attore, il secondo
il convenuto e il terzo si emette la sentenza.Dopo
molte ambascerie e rovesci militari
in Italia e in Asia Minore, il basileus si
decide a liberare i venetici incarcerati nel
1171, promette di restituire i beni confiscati
e torna a garantire alla Repubblica i precedenti
privilegi commerciali.
1180
.La Repubblica decide di istituire negli
otto giorni successivi alla Festa della Sensa,
in seguito portati a 15, una Fiera-mercato
dove sono esposti i prodotti del migliore
artigianato locale insieme alle pregiate
merci d’Oriente [v. 1172].
.Muore Manuele I
Comneno e Alessio II diventa,
a soli undici anni, basileus
(1180-83). Due anni dopo, i
bizantini, sobillati da
Andronico, cugino di Alessio
II, scendono in piazza contro
le promesse di indennizzo
(non ancora adempiute) che
Emanuele, il padre di Alessio
II, ha fatto ai venetici nel 1179 e che quest’ultimi
ancora reclamano. Costantinopoli
diventa così un teatro di caccia a tutti gli
italici (1182), cioè genovesi, pisani e venetici:
sono trucidate 6mila persone. Una strage,
con distruzione dei fondachi e appropriazione
dei beni. Si salva soltanto chi
fugge: «Nelle fonti veneziane non si trova
comunque nessuna menzione di questo
massacro. In realtà questo silenzio è abbastanza
facile da spiegare: i veneziani non
erano mai ritornati numerosi nell’impero
greco [dopo il 1171] poiché la situazione
appariva troppo precaria per poter svolgere
i propri traffici in pace; sono quindi pisani
e genovesi i più colpiti nel 1182» [Thiriet
35]. Venezia all’inizio è impossibilitata ad
intervenire anche perché, quasi contemporaneamente
(1183), perde Zara, occupata
dal re Bela III d’Ungheria, che pone ostacoli
anche alla navigazione. Intanto, Alessio II
viene fatto strangolare dal cugino
Andronico, che prende il potere (1183).
Subito dopo (settembre) il nuovo basileus
rivede la propria posizione e promette ai
venetici il pagamento dell’indennità
annuale promessa da Emanuele per le perdite
subite nel 1171 e le relazioni commerciali
con Costantinopoli riprendono (1184).
Sfortunatamente per Andronico, il re di
Sicilia Guglielmo II rispolvera (1185) il vecchio
progetto normanno di conquistare la
Grecia: normanni e ungheresi si alleano,
conquistano Durazzo, raggiungono Salonicco
e attaccano Costantinopoli. Il popolo
non si sente più sicuro di Andronico. Lo
spodesta e lo uccide (1185). Acclama Isacco
Angelo, che favorirà i rapporti tra venetici
e bizantini [v. 1189].
.A Roma i patriarchi di Aquileia e di
Grado stipulano un accordo di pace alla
presenza del papa Alessandro III. Il patriarca
di Grado, che dal 1131 risiede a Venezia,
cede «in perpetuo a quello di Aquileia i
diritti metropolitani sulle diocesi istriane,
sui tesori asportati da Grado e sul territorio
aquileiese e cenedese». Quello di Aquileia
rinuncia «in perpetuo a favore di Grado
alle pievi di Latisana con le sue pertinenze
e di San Fior con le cinque chiese dipendenti
di San Fior di sotto [...] nel distretto di
Conegliano» [Niero 17].
1181
.29 novembre: Riniero Premarino procuratore
di S. Marco.
1184
.15 marzo: Nicolò Mastropetro procuratore
di S. Marco.
1185
.«Guerra di Zara, datasi con altre circonvicine
terre, a Bela Re d’Ungheria» [Sansovino
17]. I venetici tentano inutilmente l’assedio
di Zara, che
verrà recuperata
soltanto nel 1202.
1187
.Battaglia di
Hattin (4 luglio).
Ad Hattin, nei
pressi di Tiberiade,
si combatte la battaglia
che apre alle
forze musulmane
la riconquista di
Gerusalemme (2
ottobre). Tra l’altro,
i musulmani
prendono Acri,
Giaffa (Jaffa),
Sidone, Beirut e
194
Ascalon. L’isola di Tiro, base commerciale
di cui i venetici possiedono un terzo [v.
1124], viene assediata e resiste, salvata dal
casuale arrivo di Corrado del Monferrato.
.Viene istituita una nuova magistratura,
quella degli Avogadori di Comun (o avvocati
del Comune, o publici ministeri nei processi
civili e penali) per far valere gli interessi
dello Stato sia negli affari penali che in quelli
civili. Questa magistratura esercita il potere
giudiziario a fianco e per conto della
Quarantia [v. 1179]. I tre componenti (anche
se il numero varierà) sono eletti dal Maggior
Consiglio e durano in carica dapprima per
un anno, in seguito (dal 1314) per sedici mesi.
A loro spetta la rivendicazione dei beni
pubblici, eseguire o far eseguire le sentenze
di confisca e quindi il loro compito è quello
di indagare e intentare azione legale in tutti
i casi dove gli interessi del Comune risultano
danneggiati, sia per recuperare i beni
spettanti al Comune stesso, sia per infliggere
condanne. Quali garanti della formazione
della legge, essi vigilano sulla sua applicazione
per cui la loro presenza è necessaria
nelle sedute dei vari consigli. Ma hanno
anche un potere di vigilanza e controllo politico,
amministrativo e finanziario su organi
centrali e periferici. Come organo di controllo,
nella seconda metà del 13° sec. si dividono
talvolta in due uffici, de intus e de foris
(rispetto alla Dominante e allo Stato), agendo
spesso di conserva con gli Ufficiali al
Cattaver. Sono inoltre tenuti a sottoporre a
giudizio i funzionari che tardano a consegnare
i fondi dovuti ai tesorieri di Stato, i
cosiddetti Camerlenghi di Comun (creati in
numero di due il 7 novembre 1236, poi portati
a tre, con funzioni di tesoreria generale
dello Stato); perseguire le violazioni delle
leggi marittime denunciate dai membri
degli equipaggi; indagare sulle accuse di
corruzione mosse ai giudici dei tribunali;
infliggere pesanti sanzioni a funzionari di
secondo piano colpevoli di reati come quelli
di non essersi presentati al loro ufficio;
provvedere alla tutela della legalità costituzionale,
vigilando su consigli o magistrature
che non agiscono conformemente alle norme.
In breve, essi hanno facoltà d’inquisizione
nei confronti di chiunque è sospettato
195
di violare le leggi della Repubblica, rappresentano
il fisco nei processi civili e penali,
arrivando a diventare giudici d’appello e
inquisitori degli uffici preposti alla pubblica
finanza; tra i loro compiti ci sarà anche (dal
1319) quello di vegliare sull’ingresso in
Maggior Consiglio di coloro che ne hanno
diritto curando la registrazione delle nascite
e dei matrimoni dei patrizi nel Libro d’oro. La
presenza degli Avogadori sarà resa obbligatoria
durante le sedute del Consiglio dei X
che si formerà nel 1310. Essendo gli
Avogadori obbligati ad attendere alle sedute
presso i vari consigli per controllarne la
regolarità, essi verranno aiutati (dal 1532) da
due aggiunti, due avvocati fiscali (un nobile
e un cittadino con preparazione specifica)
con le medesime funzioni di controllo. A
nominarli è il Senato. Ogni magistratura
avrà infine il proprio avvocato fiscale eletto
dagli stessi magistrati da cui dipende. Gli
Avogadori possono a loro volta essere processati
per negligenza nello svolgimento del
loro lavoro direttamente dalla Quarantia.
.Muore il monaco veneziano Pietro Acotanto,
patrizio insigne per la sua carità.
Sepolto nella Chiesa di S. Basilio nella cui
parrocchia abitava [v. 870], sarà dichiarato
beato nel 1759. Poi, per volontà del patriarca
Sarto (1894-1903), grande sostenitore dei
patronati, gli verrà dedicato il Patronato
Pietro Acotanto a S. Canciano.
1188
.19 novembre: Domenico Memo viene
nominato procuratore di S. Marco.
1189
.I venetici ricevono una nuova crisobolla
dal nuovo basileus Isacco Angelo Comneno
(1185-95) e sono pertanto pienamente reintegrati
a Costantinopoli: vengono loro riconosciuti
gli antichi privilegi, restituiti i beni
sequestrati, versati ingenti indennizzi e autorizzati
a tenere una milizia privata [v. 1171].
.Il papa Gregorio VIII proclama la terza
crociata (1189-92), guidata dall’imperatore
Federico Barbarossa, dal re di Francia
Filippo II Augusto e dal re d’Inghilterra
Riccardo Cuor di Leone contro il Saladino
(1138-93), che dopo aver realizzato l’unione
musulmana tra Egitto e Siria
aveva conquistato
Gerusalemme (1187).
Venezia limita al massimo
il suo impegno, perché il
doge Mastropiero non
vede vantaggi concreti e
non vuole mettere a
rischio i suoi rapporti con
il Saladino. Purtroppo ai
crociati manca un’organizzazione
unitaria: Barbarossa
parte per primo con 100mila uomini,
vince i musulmani (1190), ma subito dopo
muore attraversando a guado il fiume Salef,
in Cilicia (il bagno freddo gli è fatale) e l’esercito
si sfascia; Guido di Lusignano, cacciato
dal trono di Gerusalemme, assedia la
città di S. Giovanni d’Acri e con l’aiuto dei
re di Francia e d’Inghilterra, ma anche di
Genova, Pisa e della stessa Venezia, riesce
dopo due anni a impadronirsene (1191).
Nascono poi dissidi tra i vari prìncipi al
seguito dei due re. Riccardo Cuor di Leone
è costretto a ritornare in Inghilterra perché
il fratello Giovanni vuole soffiargli il trono,
ma fa in tempo a patteggiare con il
Saladino: ai cristiani viene dato (1192) il territorio
del litorale fra Tiro e Giaffa (Jaffa) e il
libero accesso al santo Sepolcro. Guido di
Lusignano, privato del regno di Gerusalemme,
dato a Enrico, nipote di Riccardo Cuor
di Leone, viene sistemato nel regno di
Cipro.
.Muore Guglielmo II, re di Sicilia, ed eredita
la corona Enrico VI (figlio di Federico
Barbarossa e sposato a Costanza d’Altavilla,
zia di Guglielmo II e ultima erede normanna),
ma i baroni normanni non lo vogliono:
inizia una vera e propria guerra, che dura
fino al 1195, quando Enrico farà valere i suoi
diritti. Per combattere i baroni, egli si serve
dell’aiuto di flotte genovesi e pisane. La
guerra intralcerà il traffico commerciale e
sarà totale, guerra di tutti contro tutti, detta
anche «guerra di corsa» o «corsara»: i venetici
depredano le navi che incontrano, siano
esse anconetane o normanne o pisane o genovesi
o greche, e gli altri fanno lo stesso, un
caos totale a causa del quale il doge Mastropiero,
incapace di orientarsi, decide di abdi-
care [v. 1192].
1190
.Muore Federico Barbarossa. Dieci anni
prima era morto Manuele I Comneno. I due
imperatori erano stati rivali, ognuno di essi
aveva aspirato a riunire le province dell’impero
romano. Ora i loro imperi cominciano
a perdere rapidamente centralità e coesione
e così i magnati locali (in Oriente) e i Comuni
(in Occidente) raggiungeranno una effettiva
autonomia. Di questa frammentazione
del territorio si avvantaggerà Venezia e la
rete commerciale fiorirà splendidamente,
potendo essa mettere in concorrenza le varie
entità: i governanti locali, controllando piccole
aree di territorio, non si troveranno
nella posizione adatta per appropriarsi di
grandi quantità dei profitti derivanti dal
commercio interregionale, e qualunque
sforzo di tassare pesantemente i mercanti
spingerà questi ultimi ad agire in qualche
luogo vicino e rivale. Pertanto, i profitti del
commercio tenderanno ad accumularsi
nelle mani dei mercanti e dei mercanti-banchieri
piuttosto che nei forzieri dei re e dei
signori territoriali minori, in quanto i sovrani,
avendo un estremo bisogno di ciò che i
mercanti portano loro di merci strategiche e
di generi di lusso, non possono permettere a
lungo che i loro rivali beneficino della presenza
dei mercanti [Cfr. McNeill 52]. Per
quanto riguarda l’impero
d’Oriente la perdita
dei redditi del
commercio non sarà
l’unico fattore che
indebolirà lo stato
bizantino. Altri elementi
saranno l’aumento
di frequenza e
di gravità delle scorrerie
dei nomadi e dei
razziatori turchi; i
coltivatori fuggiranno
o verranno portati
via come schiavi e la
base rurale soffrirà
un’acuta erosione
[Cfr. McNeill 53].
196
1192
.Il doge Mastropiero abdica e si riduce a
fare vita monastica a S. Croce, dove pochi
mesi dopo muore ed è sepolto.
.Si elegge il 41° doge, Enrico Dandolo
(21 giugno 1192-1 giugno 1205), il primo a
giurare la Promissione Ducale (cioè lo statuto
che regola i poteri del doge) appena
varata dal Consiglio dei Savi, ovvero il giuramento
costituzionale che lo impegna
solennemente di fronte al patriziato.
La Promissione Ducale è una specie di carta
costituzionale che impegna il doge a governare
con giustizia, provvedere al bene
comune, starsene entro certi limiti; insomma
un giuramento imposto al doge appena
eletto, che riassume gli obblighi da rispettare.
In questa Promissione si ritrova il
principio di sovranità comunale [v. 1143]
che trasforma il doge in uno strumento fedele
alla volontà della Repubblica (o sarebbe
meglio dire del patriziato), una sorta di
re che non regna perché spogliato di ogni
effettivo potere, soltanto un simbolo. La
pratica della promissione sarà sempre seguita
fino all’elezione dell’ultimo doge [v.
1789], ma essa non sarà mai la stessa per
cui ogni doge avrà e giurerà la sua Promissione:
di volta in volta, alla morte del doge,
una speciale commissione di cinque Correttori
alla Promissione Ducale la rivede, la elabora,
la riforma, apportando delle modifiche
e delle aggiunte sempre a vantaggio
della Repubblica, presentandola poi al
Maggior Consiglio per l’approvazione e
imponendo al nuovo doge il nuovo giuramento.
I Correttori, in sostanza, devono sorvegliare
«che i dogi siano i capi della Repubblica,
e non i suoi padroni, e tiranni».
Da questo momento, alla morte di ogni
doge saranno nominati i Correttori, che introdurranno
sempre nuovi e maggiori restrizioni
da imporre al nuovo eletto. In generale,
la Promissione prescriverà al doge di
adoperarsi sempre per il bene dello Stato;
di non cercare maggior potere di quanto gli
è concesso; di far eseguire le sentenze de’
magistrati; d’intervenire nei consigli come
presidente; di seguire con scrupolo l’esazione
di tasse e imposte; di vigilare sulla
197
conservazione della laguna minacciata da
continui interramenti; di visitare periodicamente
l’Arsenale; di sollecitare il disbrigo
delle cause civili e dei processi criminali;
di soprintendere agli Ospitali. Tra le
restrizioni meritano una citazione quelle
relative al divieto assoluto di ricevere doni,
di uscire da Venezia senza licenza del
Maggior Consiglio, di aprire dispacci in
assenza dei suoi consiglieri, di parlare con
gli ambasciatori esteri se non assistito dai
consiglieri ducali e da due capi della Quarantia
al Criminal, di girare per la città solo
con la pompa stabilita dal cerimoniale.
Tante restrizioni, quindi, per limitare l’effettivo
potere del doge, perché la vera sovranità
appartiene all’aristocrazia, cioè a
tutti i patrizi componenti il Maggior Consiglio.
Qualche esempio, il doge presiede i
Consigli, ma nelle delibere ha soltanto un
voto, come tutti gli altri; il suo nome è impresso
su tutte le monete, ma non la propria
effigie o la sua arma gentilizia; gli editti
portano sempre l’incipit Il Serenissimo
Principe fa sapere, ma le lettere credenziali
degli ambasciatori alle corti straniere, scritte
in nome del doge, non devono portare
né la sua firma, né il suo sigillo, questo perché
col nome di principe s’intende l’intero
governo, cioè la Repubblica, non già il doge
che è in habitu princeps, in senatus Senator,
in foro civis. In calce alla Promissione
figurano le regalie spettanti al doge annualmente
in denaro, in natura o in prestazioni
d’opera. Accanto agli obblighi assunti
dalle isole del Dogado e dai possedimenti
istriani e dalmati, ci sono quelli delle
dignità civili ed ecclesiastiche come pure le
regalie offerte dai gastaldi delle varie arti
in occasione di talune festività. Qualche
esempio: i vetrai di Murano si obbligano
ad offrire un certo numero di bottiglie e
bicchieri, i pescatori pesce salato e uccelli
palustri, i guantai alcune paia di guanti per
Natale, altre arti forniscono olio, altre
ancora formaggi, i barbieri offrono un maestro
a disposizione del palazzo, e così via ...
.Nel generale clima di riappacificazione
internazionale, dopo il tutti contro tutti [v.
1189], sembra che i commerci, gli interessi
e le politiche di Venezia possano ritornare
nella normalità, ma
non è così. Intanto,
Enrico Dandolo,
quantunque ottantenne,
è stato eletto
doge non soltanto
per la sua enorme
ricchezza, ma soprattutto
perché dotato
di una straordinaria saggezza ed esperienza,
maturata come ambasciatore a Ferrara
e bailo a Costantinopoli, dove ha subito un
tentativo di accecamento risoltosi con il
danneggiamento di un occhio dal quale
sembra ci veda poco. Appena eletto, il
doge Dandolo, «un gigante capace di
imporsi con autorità dentro e fuori Venezia»
[Rendina 136] dà un saggio delle sue
qualità e in quattro e quattr’otto mette a
posto Verona, che disturba da tempo il
commercio fluviale sull’Adige.
Il Bailo di Costantinopoli è il rappresentante
della Repubblica in Levante, «l’amministratore
supremo dei suoi possedimenti».
Egli viene informato di tutto quanto tocca
gli interessi veneziani perché possa procedere
alla loro difesa. A lui, infatti, tocca difendere
la sicurezza dei suoi connazionali
e dei loro beni e se necessario rendere loro
giustizia, amministrare le finanze della colonia,
tutelare il commercio. Inoltre, in
ogni circostanza, egli deve, secondo la formula
iscritta nelle istituzioni che gli dà il
Senato, avere davanti agli occhi, come regola
delle sue azioni, il profitto e l’onore di
Venezia [Cfr. Diehl 61]. Personaggio di notevole
statura, il bailo viene nominato per
due anni e lautamente pagato per i suoi
servizi, oltre che circondato da una piccola
corte di funzionari. Dal bailo di Costantinopoli
dipenderanno tutti gli ufficiali
rappresentanti la Repubblica in Levante,
ovvero i baili di Negroponte, Lajazzo, Acri
e Corfù, il duca di Creta, i castellani di Modone
e Corone, il console di Tessalonica.
.«Guerra Veneta co Pisani a Pola in
Istria, dov’è mandato Giovanni Baseio Capitano,
i nemici partiti, lasciano libero il
Golfo» [Sansovino 17].
.Si pubblicano quest’anno gli Statuti Civili
di Venezia, 74 capitoli «nei quali si raccolgono
gli usus Venetorum e le leges di
materia civile e procedurale» [Molmenti I
85]. Essi saranno in seguito inclusi nella
collezione degli Statuti Civili (1242) che
comprenderà i capitoli di Enrico Dandolo
(1204), di Pietro Ziani (1214 e 1226) e di
Jacopo Tiepolo (1229 e 1233) [Cfr. Molmenti,
I, 85]. Il VI libro degli Statuti verrà
publicato nel 1346. Gli Statuti rappresentano
una raccolta organica scritta delle norme
regolatrici della vita politica, sociale ed
economica della città. Pochi anni dopo
(1255) vengono approvati gli Statuti Marittimi,
ovvero la raccolta di norme regolamentanti
le navi, la navigazione, i commerci
marittimi. Lo Statuto Nautico del Tiepolo
sarà stampato nel 1477, dopo quello civile,
da Filippo di Piero in lingua veneziana
antica, poi nuovamente pubblicato «con le
edizioni degli statuti del 1492 e del 1528»
[Molmenti I 96].
.A tutela del buon ordine cittadino si
struttura un servizio di sorveglianza affidato
ai Capicontrada, popolani eletti da ciascuna
parrocchia per un primo/pronto intervento
sull’ordine della loro zona.
198
1193
.18 luglio: Marino Dandolo viene creato
procuratore di S. Marco.
1195
.Il basileus Isacco Angelo, che aveva gravato
il popolo di tasse, viene detronizzato e
imprigionato dal fratello Alessio III (1195-
1203), il quale ne prende il posto. Per Venezia
tutto è rimesso in discussione. Alessio dà in
ogni occasione la preferenza a pisani e genovesi,
per cui ci vorranno ben tre anni di laboriosi
negoziati per convincere il nuovo basileus
ad emanare una nuova crisobolla (novembre
1198) in cui si precisano le regioni dell’impero
accessibili ai venetici e si accordano
preziose garanzie giudiziarie [Cfr. Thiriet 38].
.I pisani ritornano a dar fastidio a Venezia
fin dentro al suo Golfo [v. 1193], per
cui i venetici organizzano un’azione militare:
la flotta, al comando di Tommaso Falier,
li intercetta a Pola in Istria, li scaccia dall’Alto
Adriatico, li insegue e li batte (1196)
nelle acque di Modone.
1197
.L’imperatore Enrico VI (1191-97), figlio di
Barbarossa, avido di potere e di gloria bandisce
una sua personale crociata e in cuor suo
spera di utilizzare le forze crociate anche per
conquistare la Sicilia, che gli appartiene formalmente
dopo il matrimonio con Costanza
d’Altavilla, ma non di fatto a causa della ribellione
dei baroni normanni che si rifiutano
di accoglierlo come sovrano. Così, mentre
invia un’armata in Oriente, si pone alla testa
di 40mila uomini e approda in Sicilia, ma poi
a Palermo muore per un’infezione. In Oriente,
però, i cristiani non riescono a progredire
e propongono una tregua di tre anni, che
viene accettata (1198). Allo scadere di questa
tregua hanno inizio le operazioni che portano
alla quarta crociata [v. 1202] in cui il doge
di Venezia, protagonista assoluto, mette in
atto l’idea geniale di Enrico VI, ovvero usare
le forze dei crociati per assoggettare non già
la Sicilia, come ha sognato Enrico, ma addirittura
Costantinopoli.
199
.Venezia sperimenta le nuove strutture
amministrative che si è data per il Dogado e
invia a Torcello il suo primo podestà, cioè un
magistrato per amministrare le isole della
laguna nord e per vigilare affinché nella sua
giurisdizione siano rispettate le leggi del
governo veneziano. Il podestà di Torcello ha
la giurisdizione anche sulle isole di Burano,
Mazzorbo, Ammiana, Costanziaco, oltre che
su Treporti, Cavallino, Jesolo, Torre di
Mosto, San Stino di Livenza, San Michele del
Quarto, Campalto e Campo Castello. In
seguito, Venezia manderà i suoi podestà a
Chioggia (1218), poi a Murano (1275).
1198
.3 settembre: Domenico Selvo procuratore
di S. Marco.
1199
.«Chiesa di S. Andrea del Lito fabricata
da Domenico Franco» [Sansovino 18],
intendendosi per Lito l’isola delle Vignole.
Il sacerdote Domenico fonda a fianco della
chiesa anche un monastero di Agostiniani.
Nel 1424 il monastero viene ceduto ai padri
Certosini che lo rifabbricano contestualmente
alla ricostruzione della chiesa completata
nel 1492 su disegno di Pietro
Lombardo. Il complesso sarà restaurato nel
corso del 18° sec. e chiuso nel 1810. Andati
in rovina, gli edifici saranno in gran parte
demoliti.
.Le monache Cistercensi di Piacenza
fondano il Monastero di S. Maria alla Celestia
con annessa chiesetta. L’ordine dei Cistercensi
era nato vicino a Digione, in
Francia nel 1098.
.Nell’isola della Certosa i monaci Agostiniani
fondano il Monastero di S. Andrea
che poi passa (1425) ai Certosini.
.È sul finire del secolo, ma non si sa con
esattezza quando, che si creano i Giudici al
Forestier per risolvere le controversie sorte
tra Stato e privati, poi tra stranieri e stranieri
o spesso tra venetici e stranieri e in questo
caso soprattutto per motivi di locazione perché
agli stranieri è vietato l’acquisto di beni
immobili in Venezia. Nel 15 sec. la sua competenza
si estende alle controversie di diritto
marittimo: cause sui noli, tra capitani,
ufficiali e marinai [Cfr. Da Mosto 91].
200
1200
.Èil secolo in cui Venezia diventa il principale
fulcro commerciale del
Mediterraneo. La piccola città-stato, i cui
mercanti e naviganti hanno costruito la loro
fortuna sul sale e sul commercio marittimo,
adesso si trasforma, con la partecipazione
alla quarta crociata (1204), guidata dal doge
Enrico Dandolo, in una grande potenza
coloniale, creando il suo Stato da mar, i cui
domini finiranno per estendersi senza interruzione
dall’alto Adriatico alle rive del
Bosforo, grazie anche alla sua «flotta immobile»
rappresentata dalle isole che dalla
Dalmazia alla Grecia a Costantinopoli punteggiano
il suo dominio marittimo. I crociati
si raccolgono a Venezia (1202) per essere
trasportati in Oriente al fine di soccorrere i
cristiani maltrattati dal sultano d’Egitto, ma
manca parte dei soldi pattuiti. Il doge propone
uno scambio: lo si aiuti a domare la
ribelle Zara prima di puntare contro il sultano.
Riconquistata Zara, il doge torna a
proporre una nuova deviazione: rimettere
sul trono di Costantinopoli il basileus destituito.
L’impresa riesce, ma subito dopo il
basileus viene ucciso da una congiura di
palazzo e allora l’armata conquista la città
(1204) e al posto dell’impero d’Oriente i crociati
creano l’impero latino d’Oriente. Sul
trono sale Baldovino, conte di Fiandra, il
quale garantisce a Venezia un quarto e
mezzo degli ex possedimenti bizantini e
tutti i privilegi commerciali possibili.
L’eredità territoriale è però immensa, difficile
da gestire. Ecco allora l’idea geniale di
gestire direttamente le isole più importanti
e affidare ai privati il resto del dominio contro
il pagamento di un tributo, bandendo
una vera e propria gara tra gruppi di veneziani
che scelta un’isola, la conquistano e la
governano, garantendo alla Repubblica un
porto sicuro. In questo modo l’impero coloniale
veneziano prende forma: un sistema
ininterrotto di scali, piazze, quartieri e insediamenti
strategici fra la Dalmazia e
Costantinopoli, che serve come punto di
arrivo da Venezia e di partenza per penetra-
201
re nel Mar Nero, raggiungere la Crimea, la
Russia, l’Asia minore, l’Armenia. I veneziani
così diventano, come gli antichi romani,
conquistatori temuti e rispettati. Simbolo
di questa potenza, riconosciuta dal mondo
intero, sono i quattro cavalli portati a
Venezia da Costantinopoli e l’immenso bottino
di marmi, ori e oggetti d’arte che verrà
a costituire la base del Tesoro di San Marco.
Seguono anni di successi commerciali per i
veneziani e poi la restaurazione dell’impero
d’Oriente (1261), che coincide con la partenza
da Venezia dei fratelli Polo per il loro
primo viaggio nel Catai, al quale seguirà
(1271) quello di Marco Polo. Con il ritorno
dell’imperatore d’Oriente a Costantinopoli,
aiutato dai genovesi, Venezia perde il suo
monopolio commerciale e viene addirittura
esclusa dallo scalo bizantino. È costretta a
combattere contro gli stessi genovesi, ma
poi ritorna ancora a Costantinopoli (1277),
un ritorno che alla lunga scatena una nuova
guerra tra le due repubbliche marinare
(1289-99): i veneziani portano la battaglia
fin dentro Costantinopoli, attaccano i quartieri
genovesi di Pera e di Galata devastandoli,
entrano nel Mar Nero, assediano e
prendono Caffa (1296), ma poi sono pesantemente
battuti a Curzola (8 settembre
1298). La sconfitta è però una manna per i
patrizi: il 30 settembre successivo la serrata
del Maggior Consiglio, varata l’anno precedente,
diventa operante, definitiva e il
patriziato veneziano assurge a classe detentrice
del potere, per legge, per sempre,
potendo i suoi componenti trasmetterne
l’accesso per ereditarietà. Così si stabilisce
che nessuno potrà far parte del Maggior
Consiglio se prima egli stesso, il padre o il
nonno, non vi avessero appartenuto. Alla
fine del secolo, dunque, la città fissa gli
ordinamenti della Repubblica e stabilisce la
definitiva esclusione del popolo dal potere
politico. Ciononostante, il dogado è visto
dall’esterno come un luogo «dove i cittadini,
in ogni loro manifestazione, hanno tanto
a cuore l’interesse comune che il nome di
Venezia è tenuto per divino», scrive un cronista
del tempo, Rolandino da Padova, per
cui le città minori «e specialmente i ceti
popolari cominciano a guardare a Venezia
come protettrice e danno vita a partiti filoveneziani»
1201
.Trattato di Venezia: «Accordo di Baldovino
Conte di Fiandra, di Theobaldo Conte
di Ciampagna, & di Lodovico conte di Bles
col Doge, del passaggio in Terrasanta» [Sansovino
18]. La Repubblica conclude (marzo)
un trattato con i rappresentanti dei cavalieri
in partenza per la quarta crociata, impegnandosi,
in cambio di 86mila marchi d’argento,
sia a fornire le navi per il trasporto in
Terrasanta di 4.500 cavalli, 4.500 cavalieri,
9.000 scudieri e 20.000 fanti, sia ad assicurare
il vettovagliamento dell’esercito per un
anno. Le eventuali conquiste e il bottino saranno
divisi a metà fra la Repubblica e i crociati.
.I pisani, che non perdono occasione per
manifestare la loro ostilità verso i venetici,
occupano Brindisi per sbarrare alla Repubblica
lo sbocco dell’Adriatico. Ancora una
volta Venezia deve agire con la forza per
rimettere le cose a posto.
1202
.A Venezia si conia il grosso d’argento in
vista della partenza per la quarta crociata.
Serve un nuovo tipo di moneta, più pratico
di quello usato finora. Di fatto non esistendo
una moneta veneziana degna di questo
nome e servendosi i mercanti della moneta
bizantina, la coniazione del grosso d’argento,
che sarà chiamato ducato d’argento, risulterà
fondamentale [v. 1284]: è di argento puro e
diventa la moneta dominante dell’area
commerciale battuta dai venetici durante
l’esistenza dell’impero latino d’Oriente
(1204-61).
.Inizia la quarta crociata (1202-4) ispirata
da papa Innocenzo III (1198-1216), che
202
appena eletto al soglio pontificio (1198) aveva
cominciato a predicare la necessità assoluta
di liberare Gerusalemme dal controllo
dei musulmani. Raccolgono la sua chiamata,
tra gli altri, Baldovino, conte di
Fiandra, e Bonifacio, marchese di Monferrato.
I crociati vogliono raggiungere i luoghi
di battaglia in nave piuttosto che sfinirsi
con una lunga marcia terrestre. Con l’arrivo
della primavera alcuni s’imbarcano a
Genova, altri a Marsiglia, altri ancora a Bari,
ma quelli che devono imbarcarsi a Venezia
non hanno tutti i soldi per onorare l’impegno
preso con la Repubblica [v. 1201]:
«iniziano allora interminabili discussioni
che durano fino alla brutta stagione.
Improvvisamente, è troppo tardi per salpare
il Mediterraneo, e Venezia smaschera le
sue macchinazioni: in mancanza di versamenti
in denaro sonante, perché i cavalieri
non li acquistano in servizi? Ridotti alle
strette, questi accettano» [Guerdan 35].
L’accordo viene raggiunto su queste basi:
Venezia si tiene i soldi ricevuti come acconto
in garanzia dell’impegno preso e pretende,
aggiungendo di suo 50 navi da guerra,
ognuna con oltre 100 uomini di equipaggio,
una parte del bottino e dei territori conquistati:
«Scopo di Venezia [...] il rafforzamento
del proprio potere marittimo come base
per l’espansione commerciale» [Lane 43].
Affare fatto. Rappresentante della nobiltà
francese è lo storico Goffredo di Villehardouin,
che oltre a firmare il contratto partecipa
alla crociata e in seguito scriverà, in
presa diretta, La conquête de Costantinople. Si
parte al comando dello stesso doge Enrico
Dandolo e del figlio Vitale, capitano da mar
(ammiraglio) della flotta, ma dei 30mila e
passa crociati previsti s’imbarcano soltanto
203
in 10mila, gli altri hanno preferito restarsene
a casa o scegliere itinerari diversi. Alcuni,
invece, scrivono che partono 72 galee,
140 navi da trasporto, 40mila combattenti
[Cfr. E. Militare]. La flotta approda dapprima
a Trieste e il doge Enrico Dandolo ne approfitta
per sottometterla assieme a Muggia.
Ripreso il mare, il doge convince i crociati
a conquistare Zara, che si era ribellata
alla Repubblica, istigata dal re d’Ungheria.
Dopo cinque giorni d’assedio (10-15 novembre)
la resistenza è vinta e la città viene
sottomessa. I crociati decidono di acquartierarsi
per svernare [v. 1203].
1203
.I crociati sono a Zara, dove hanno svernato,
e qui il doge raccoglie (aprile) la richiesta
di aiuto di Alessio IV, figlio del deposto
basileus Isacco Angelo Comneno [v.
1195]. Egli, con la promessa di riunire la
Chiesa greca a quella del papa e l’impegno
ad aggiungere come premio una montagna
di soldi, convince i crociati a deviare su Costantinopoli
per scacciare Alessio III, l’usurpatore.
In aggiunta, per i crociati, avere
una base operativa a Costantinopoli sarebbe
stata utilissima per le operazioni in Terrasanta.
Si stipula così il Trattato di Zara fra
Enrico Dandolo, il marchese Bonifacio, i
membri più importanti dell’esercito crociato,
i molti ecclesiastici del seguito da una
parte e Alessio IV dall’altra. Si alzano dunque
le vele per Costantinopoli (24 maggio),
il 5 luglio i crociati arrivano nella rada del
Bosforo e rimangono stupefatti alla vista
della città, con «le alte mura e le ricche torri
che l’ornavano» scriverà poi Villehardouin.
Il 6 luglio Dandolo fa assaltare la torre di
Galata, forzando così la catena che impedisce
l’ingresso nel Corno d’Oro, da dove comincia
l’attacco vero e proprio (11 luglio),
che si conclude con l’occupazione di un
tratto delle mura e la penetrazione in città
(17 luglio): l’usurpatore fugge e Alessio IV
prende il potere.
1204
.Il basileus Isacco è rimesso sul trono, ma
non riesce a mantenere gli impegni presi
per lui dal proprio figlio Alessio IV e allora
abdica proprio in suo favore. Con i crociati
Alessio tergiversa, non riesce proprio a
mantenere le promesse fatte e per somma
sventura viene deposto e poi eliminato
assieme al padre da una congiura di palazzo
organizzata dal cugino Alessio V. Quest’ultimo,
mettendo a profitto anche il malcontento
popolare, attacca i crociati accampati
presso Costantinopoli (25 gennaio). Il
doge e i cavalieri si convincono che non c’è
più tempo da perdere e così assaltano ancora
la città (9 aprile). Sono respinti, ma ritentano
tre giorni dopo,
legando le navi a due a
due e caricandole di macchine
da getto, di scale, di
truppe. L’assalto riesce e i
crociati riconquistano
Costantinopoli (13 aprile)
e la saccheggiano e la stuprano:
«Al suono della
tromba, e brandendo le
spade nude, scrive
Nicetas Acominate, essi
si misero a depredare le
case e le chiese. Non so
come iniziare il racconto
delle empietà che commisero
quegli scellerati.
Sparsero il Corpo e il Sangue del Salvatore
[...] e presero i calici e le ciborie, e, dopo
averne strappato le pietre preziose e gli
altri ornamenti, se ne servirono come
coppe per bere. Non si potrebbe pensare
senza orrore alla profanazione che fecero
della Basilica. Frantumarono l’altare [...] e
si divisero tutto ciò che c’era di più prezioso
nella chiesa [...] Con furore selvaggio,
violentarono tutte le donne [...] Tutta la
città non era che disperazione, lacrime,
grida, gemiti» [Guerdan 37]. I crociati si
portano in Occidente tesori inestimabili. I
venetici spediscono in laguna, in carichi
ricolmi, i capolavori intatti. I francesi non
sono da meno: «La Sainte-Chapelle di
Parigi fu costruita proprio per ospitare le
reliquie saccheggiate nel 1204 [...] La bramosia
dei cristiani ha salvato molto di ciò
che l’Islam, con la sua tradizionale antipatia
per l’arte figurativa, avrebbe alla fine distrutto,
sia per eccessivo zelo religioso che
204
per passiva negligenza» [Tornaghi 57].
Il doge fa la parte del leone in questa razzia,
chiedendo per la Repubblica oltre a
«un quarto e la metà di un quarto» (vale a
dire tre ottavi) delle terre spettanti ai vincitori,
e «i tre quarti del bottino, come rimborso
delle indennità dovute dai greci ai
mercanti veneziani [v. 1171] e del debito dei
crociati [v. 1202]; [...] il mantenimento di
tutti i privilegi commerciali [...] il patriarcato
di Costantinopoli e le ricchezze di Santa
Sofia» [Diehl 51]. Fatto questo, il doge
nomina Marino Zeno, primo podestà della
Repubblica a Costantinopoli e gli ordina
d’inviare a Venezia statue, vasi d’oro, d’argento
e d’agata, le gemme con cui si ornerà
ancora la Pala d’oro, il bottino di reliquie e
cimeli sacri che formeranno il nucleo originario
del Tesoro di S. Marco, i quattro Cavalli
di bronzo dorato, forse opera di Lisippo (370
a.C-300 a.C.), o della sua scuola, o forse una
scultura romana, come sosterrà Leopoldo
Cicognara, autore della Storia della Scultura
in Italia (1813-18) e presidente dell’Accademia
di Belle Arti di Venezia [v. 1807]: donati
da Tiridate IV all’imperatore romano
Nerone, che nel 66 d.C. lo aveva incoronato
re d’Armenia, quindi finiti non si sa
come nell’isola di Chio e da qui fatti portare
nello stadio delle corse di Costantinopoli
da Costantino (oppure viceversa, opera di
Lisippo residente nell’isola di Chio, da qui
portati a Nerone e da Costantino trasferiti a
Costantinopoli). Giunti come simbolo di
trionfo a Venezia sulla galea comandata da
Domenico Morosini, i quattro cavalli, «leggermente
superiori alla grandezza naturale»,
saranno collocati provvisoriamente
all’interno dell’Arsenale e quindi sul pronao
della Basilica di S. Marco. Dopo quasi
600 anni finiscono però in Francia per via
di Napoleone manolesta (1797), che li fa
sistemare a Parigi, prima all’entrata del
Palazzo delle Tuileries e poi sull’arco di
trionfo del Carrousel fatto costruire appositamente.
Fortunatamente ritornano in laguna
(1815) all’inizio della seconda dominazione
austriaca, e quindi, dopo i provvisori
spostamenti a causa della prima e seconda
guerra mondiale, saranno di nuovo
al loro posto sulla terrazzina della Basilica.
Infine, gli studiosi suggeriscono di metterli
al riparo dalle aggressioni atmosferiche: i
cavalli sono così spostati nel Museo Marciano
(1975) e sostituiti, ahimè, con delle
copie. Con i cavalli, il doge invia tra l’altro
anche i quattro Tetrarchi e due piccoli Leoni:
i quattro cavalieri coronati o Tetrarchi (che
forse rappresentano Diocleziano, Massimiano,
Galerio, Costanzo Cloro) vengono
fissati nell’angolo meridionale della Basilica,
mentre i due piccoli Leoni (detti di Dandolo)
saranno collocati davanti alla Porta di
terra dell’Arsenale a fianco di uno dei due
grandi Leoni, detti di Morosini perché
inviati in laguna (1687) da Francesco Morosini.
Anche il corpo di santa Lucia di Siracusa
fa parte del bottino. Era stato trafugato
dal generale bizantino Giorgio Maniace
(998-1043), entrato a Siracusa alla testa
delle sue truppe nel 1038. Saputo il
luogo di sepoltura della santa egli pensò
bene di portarlo a Costantinopoli per farne
omaggio all’imperatrice Teodora. Con la
caduta di Costantinopoli viene trasportato
a Venezia.
Il Tesoro di S. Marco, formatosi con il sacco
di Costantinopoli, diventerà sempre più
ricco nei secoli grazie ai doni generosi di
papi, imperatori, dogi e nobili, ma sette secoli
dopo sarà snaturato da un branco di
incompetenti ancorché democratici, i municipalisti,
che nell’agosto del 1797 fanno
fondere oggetti d’oro e d’argento per comprare
l’incorruttibile Bonaparte e convincerlo
a lasciare Venezia indipendente. Cominciata
così l’opera distruttrice del Tesoro
205
di S. Marco, essa continuerà con i francesi,
che monetizzeranno (1806) ben 15.250 carati
di gemme, proseguirà con la seconda venuta
degli austriaci, che autorizzeranno
una seconda vendita (1819) di 26.431 carati
di perle e pietre preziose. In totale, nelle
due vendite saranno vendute pietre preziose
per 6 kg e mezzo. In parte, il Tesoro di S.
Marco sarà ricomposto nel 1832 da un certo
Domenico Guizzetti che acquisterà e donerà
tutto quello che riuscirà a recuperare.
Fanno parte del Tesoro di S. Marco circa 115
reliquari conservati in apposite nicchie scavate
sui muri in una stanza attigua alla Sala
del Tesoro.
.Cade l’impero d’Oriente per mano dei
crociati e nasce l’impero latino d’Oriente (9
maggio): 12 nobili, di cui 6 veneziani e 6
crociati eleggono il nuovo imperatore nella
persona di Baldovino di Fiandra, stante il
rifiuto del doge, che ottiene per sé il titolo
ereditario, tenuto dai dogi fino al 1356, di
Signore della quarta parte e mezzo della Romània
(cioè l’insieme delle terre in cui si è
diffusa la lingua latina per opera dei romani).
Non tutti i territori dell’ex-impero d’Oriente
però passano ai latini, i quali riescono
ad imporre il loro dominio nella Morea,
nell’Attica e nella maggior parte delle isole
dell’Egeo, comprese Negroponte e Creta
[Cfr. McNeill 54]. Dalle regioni rimaste in
mano ai bizantini (Epiro, Nicea) partirà poi
la riscossa del basileus per la riconquista di
Costantinopoli con l’appoggio dei genovesi
[v. 1261].
.Con la conquista di Costantinopoli i veneziani
godono per la prima volta del libero
accesso al Mar Nero, che in precedenza è
stato gelosamente sorvegliato dai bizantini,
che costringevano i vascelli appartenenti a
paesi stranieri a scaricare e porre in vendita
le merci a Costantinopoli, proprio come
faceva Venezia nel suo Golfo.
.Venezia molto abilmente, si limita all’occupazione
dei punti essenziali: Durazzo
in Epiro, Creta (che assegnata a Bonifacio
di Monferrato viene da questi ceduta
il 12 agosto per soldi), Negroponte che si
pone sotto la sua sovranità, Corone e
Modone al sud della Morea [v. 1206]. Le
altre regioni che le attribuisce il trattato di
spartizione le lascia come
feudo ai patrizi, a patto
che essi conducano la spedizione
e restino sotto il
dominio veneziano. Uno
dei più famosi di loro,
Marco Sanudo, riesce in 10
anni a conquistare le
Cicladi e a fondare così il Ducato dell’Arcipelago,
che resta, con Creta, il più solido
punto d’appoggio veneziano in oriente.
Altri patrizi occupano le maggiori isole
dell’Egeo, Andro, Amorgo, Santorini e
Cerigo. Inoltre, per mantenere un dominio
a lungo contestato, molti veneziani sono inviati
a Creta e installati come coloni militari.
Così la Repubblica edifica il suo impero
con realismo ed economia [Cfr. Thiriet 45-
6].
DURAZZO, la più antica città albanese, ha
subito, nel corso del tempo, molte dominazioni:
la città assegnata dai bizantini alla
Repubblica nel 1084, presa dai normanni
nel 1185 è riconquistata nel 1205 dai veneziani
di ritorno dalla quarta crociata. Nel
1272 cade nelle mani di Carlo I, re di Napoli
e di Sicilia, ma poi ritorna ancora ai veneziani,
che la mantengono dal 1392 al 1501,
anno in cui inizia la dominazione turca.
NEGROPONTE, nome dato all’isola di Eubea
che la Repubblica acquista da Bonifacio di
Monferrato (a cui era stata assegnata in
seguito alla conquista di Costantinopoli),
ma che poi perde per mano dei turchi
(1470). L’isola è in prevalenza montuosa,
ha cave di marmo cipollino, miniere di lignite
e magnesite e piccole pianure fertili
adibite alla coltivazione di olivi, viti, cereali,
frutta. Amministrativamente la Repubblica
la divide in tre parti (o baronie): Negroponte
al centro dell’isola, Castelrosso
alla sua estremità meridionale e Oreo a
quella settentrionale. La parte settentrionale
di Negroponte è divisa dalla Grecia continentale
da un lungo e tortuoso braccio di
mare: al suo ingresso orientale (verso il
Mar Egeo) una bassa e piatta collina costituisce
un sito eccellente per controllare l’accesso
al canale. La collina, abitata dai tempi
più antichi, viene dotata dai veneziani di
una fortezza, costruita sui resti di un’acro-
206
polis, per impedire a navi nemiche di penetrare
all’interno del canale.
.Si narra che la notizia della caduta di
Costantinopoli sia stata portata a Venezia
da un colombo viaggiatore inviato dal doge.
Sembra così che da questa data i colombi
entrino nella grazia dei veneziani, ma a
Venezia sono presenti fin dalle origini della
città. Per celebrare la domenica delle Palme
si liberano stormi di colombi in segno augurale
e colombi selvatici sono donati al
doge in occasione di qualche festività [Cfr.
Brusegan, Scarella, Vittoria 75].
.La Repubblica istituisce i Giudici dell’Esaminador
che autorizzano i passaggi di
proprietà, autenticano le copie dei documenti
e, dal 1280, tutti gli atti notarili.
1205
.9 aprile: Giovanni Baseio procuratore
di S. Marco.
.A Venezia si aspetta con ansia il ritorno
del vecchio gigante, del quasi centenario
Enrico Dandolo, ma il doge, forse anche
consapevole di non poter sopravvivere al
lungo viaggio, preferisce rimanere nei territori
conquistati e difenderli dai bulgari
che infine catturano l’imperatore Baldovino
che forse morirà in carcere. L’impero
latino d’Oriente viene poi retto da Enrico
di Fiandra, Pietro e Roberto di Courtney (e
per due anni dalla moglie Yolanda come
reggente), Giovanni di Brienne e Baldovino
II, l’ultimo imperatore latino, che cede il
trono a Michele VIII Paleologo il quale restaura
l’impero romano d’Oriente [v. 1261].
.A Venezia, durante l’assenza del doge,
è rimasto il figlio Ranieri in qualità di reggente
pro-tempore, il quale si fa subito da
parte quando arriva la notizia della morte
del padre: il grande doge Enrico Dandolo
muore il 1° giugno 1205 e viene sepolto
nella Basilica di Santa Sofia (Hagia Sophia) a
Costantinopoli in un’arca di marmo, ma le
sue ceneri saranno poi disperse per ordine
di Maometto II, il conquistatore di Costantinopoli
[v. 1453]. A Venezia una targa al
civico 4172 di Riva del Carbon a Rialto ricorda
l’invincibile comandante.
.Si elegge il 42° doge. È Pietro Ziani (15
agosto 1205-febbraio 1229), figlio del famoso
doge Sebastiano [v. 1172], ricco, ricchissimo,
ma anche saggio. Infatti, acquisito il
diritto di possedere parecchie terre dell’eximpero
d’Oriente, il nuovo doge sa scegliere
con avvedutezza le basi marittime più
opportune al commercio, organizzando lo
Stato da mar, scegliendo di assegnare la
maggior parte di quell’impero a veneziani
capaci e desiderosi di emergere, attraverso
un rigoroso controllo di vassallaggio. In altre
parole, Venezia, per motivi finanziari,
ma anche per accelerare la presa di possesso
dell’ereditato impero, sceglie la forma di
amministrazione militare usata da tutti gli
stati latini che partecipano alla crociata, sceglie
cioè di non assumersi il controllo diretto
di tutti gli immensi territori che includono
tra l’altro l’Epiro, l’Acarnania, l’Etolia,
Salamina, Egina, il meridione della Morea,
Negroponte, le Cicladi, parte delle Sporadi,
le Ionie, Gallipoli sullo Stretto dei Dardanelli.
Meglio concedere feudi a cavalieri e
ad altri membri della gerarchia militare in
cambio della difesa della terra e di un tributo
annuo: s’individuano feudi maggiori e
minori. I feudi maggiori, comprese le grandi
isole dell’Egeo, sono assegnati a nobili
veneziani, mentre i feudi minori sono dati
ai soldati che si sono distinti nelle armi o
anche semplicemente a gente del popolo.
Quindi, sotto l’alto dominio della Repubblica,
lo Stato da mar viene ordinato «in signorie
feudali e in colonie militari, con reggi-
207
mento autonomo» [Molmenti, II, 2]. E la
cosa funzionerà alla grande. Venezia tiene
invece sotto il proprio diretto controllo Negroponte
(o Eubea), come base principale
nell’Egeo fra Creta e Costantinopoli, Modone
e Corone (venetiarum ocellae, ossia i due
occhi della Repubblica che per secoli sorveglieranno
le rotte delle galee verso Creta,
Costantinopoli e la Terrasanta) nello Ionio,
dove tutte le navi che tornano dal Levante
avranno «l’ordine di fermarvisi per avere e
dare notizie sui pirati e i convogli» [Lane
53]. La Repubblica controlla direttamente
anche Creta. L’isola, perno del triangolo Ionio,
Mediterraneo, Egeo, tappa naturale e
principale per qualsiasi direzione, ha un
valore inestimabile e infatti la Repubblica
decide subito di acquisirla per denaro da
Bonifacio, marchese di Monferrato, il quale
per primo l’ha rivendicata nella spartizione
delle spoglie come dono o dote di suo nipote,
il basileus Alessio IV, ma poi, essendo
Candia, il suo maggior centro e principale
porto, nelle mani di un pirata genovese, un
certo Enrico Pescatore, pensa bene di venderla
perché capisce che per conquistarla
bisogna fare la guerra per la quale non è
preparato. L’acquisto è però nominale, perché
l’effettivo possesso richiede un intervento
di bonifica, ovvero scacciare i corsari
genovesi ma anche gli approfittatori dell’ultimo
momento [v. 1206].
.«Vittoria di Riniero Dandolo, & di Ruggiero
Premarino, & presa di Leone Vetrano
a Corfù» [Sansovino 18].
1206
.«Guerra prima di Candia, et vittoria in
essa di Iacomo Thiepolo contra i seditiosi
della casa di San Stefano, occupatori di Mirabello»
[Sansovino 18]. La Repubblica
prende così possesso di Creta (tra il 1209 e
1210) e si affretta a ripartire l’isola in feudi
grandi e piccoli per accelerarne il controllo:
132 feudi di cavalieri sono assegnati ad altrettanti
nobili e 108 a sergenti, ovvero semplici
cittadini, e tutti hanno il compito di
difenderli contro i nemici di Venezia, quelli
esterni come quelli interni [Cfr. Thiriet 52],
mentre ancora tutti, al loro ritorno a Venezia,
sono tenuti a presentare una dettagliata
relazione sul loro
operato e sulle condizioni
dell’isola. La vera chiave
del successo veneziano
nella costruzione dello Stato
da mar consiste dunque
nell’infeudazione, ma anche
nella scelta di una giudiziosa
miscela di amministrazione
burocratica centralizzata
e di forme istituzionali
che incoraggiano le comunità locali
dei veneziani residenti oltremare a partecipare
agli affari pubblici: i residenti all’estero
conservano infatti la cittadinanza originaria
veneziana e come tali hanno diritti e
obblighi verso la Repubblica e questo sarà
un altro elemento importante nella costruzione
dello Stato da mar. Un primo esperimento
del genere era stato fatto nel 1200
con la nomina di un bailo che agiva da supervisore
degli affari veneziani lungo tutta
la costa siriana e palestinese. Dopo la conquista
di Costantinopoli questo modello
viene messo a punto, avendo in mente di
applicarlo al possesso dell’isola di Creta: si
decide di esportare un modello semplificato
del governo veneziano, nominando
appunto il duca o doge di Candia, che dura
in carica due anni, elezione rinnovabile a
discrezione del Senato. La Repubblica
nomina dunque il duca o doge di Candia
che deve agire da primo magistrato e comandante
militare, mentre tre Rettori (rappresentanti
del governo veneziano nelle sedi
del Dogado e dello Stato da terra e da mar,
con funzioni di governo, amministrative e
giurisdizionali) sono responsabili degli altri
distretti: La Canea, Rettimo e Sitia. Il
primo duca di Candia è Jacopo Tiepolo, che
crea sei zone amministrative chiamandole
esattamente come i sestieri di Venezia [v.
1171]. I feudatari dei vari sestieri agiscono
da membri del Maggior Consiglio di Candia
al quale appartengono tutti i nobili [Cfr.
McNeill 58]. Nel 1211, poi, la Repubblica invia
i primi coloni scelti fra i sei sestieri di Venezia
per vivere e lavorare nel corrispondente
sestiere di Candia: «I poteri locali hanno
una certa ampiezza, ma restano i mandatari
della madrepatria, e il governo colonia-
208
le [...] riproduce quello di Venezia, cuore
dell’impero. Il potere è diviso fra un rappresentante
unico, generalmente chiamato bailo
e rettore in Romània, assistito da un collegio
esecutivo e da dei consigli. Le cariche superiori
sono riservate ai patrizi veneziani eletti
dal Maggior Consiglio o dal Senato. Essi
generalmente restano in carica due anni e
una commissione fissa minuziosamente i
loro poteri, il loro salario e le misure urgenti
da prendere. Gli uffici minori sono spesso
affidati ai veneziani, ma talvolta anche agli
indigeni» [Thiriet 48].
.I genovesi che si trovano sull’isola di
Creta vengono definitivamente allontanati
nel 1216 [Cfr. McNeill 56] e subito dopo si
hanno nuovi insediamenti di veneziani: nel
1222, nel 1223, nel 1252. L’isola è comunque
‘vivace’ perché i cretesi, gente attaccata alla
propria libertà, si ribella più e più volte.
CANDIA, porto principale dell’isola, sorge
vicino a Cnosso la capitale dell’antica civiltà
minoica. Battezzato Heraclium dai romani,
rinominato Qandiah dagli arabi per ricordare
un fossato che protegge la città. Il
nome è mantenuto dai bizantini quando
riconquistano l’isola nell’anno 961, poi è
trasformato in Candia dai veneziani, che lo
estendono a tutta l’isola difesa dalla flotta
veneziana. Dopo la caduta di Costantinopoli
(1453), la necessità di proteggere le città
principali dell’isola con fortificazioni diventa
sempre più importante: si erige una fortezza
(1523-40) che protegge il porto dalle
incursioni dei corsari e si alzano mura
imponenti (1540-60) su progetto di Michele
Sanmicheli; in aggiunta sette bastioni si
fanno sporgere fuori dalle mura per assicurare
una protezione supplementare. Le fortificazioni
includono le gallerie sotterranee
che permettono di attaccare il nemico di
sorpresa. Nel 1647 i turchi, dopo avere invaso
l’isola, fanno convergere il loro esercito
su Candia difesa da Francesco Morosini e
la cui straordinaria resistenza solleva ammirazione
in Europa: molti vogliono partecipare
alla difesa di Candia e il papa Alessandro
VII lancia un appello e persino la
Francia invia un battaglione camuffato sotto
le insegne papali, per non compromettere
il rapporto col sultano suo tradizionale
alleato, Nel 1667 i turchi, decisi a prendere
l’isola, schierano un esercito di 70mila uomini.
Gli attacchi si susseguono incessanti,
ma senza successo, malgrado le informazioni
carpite dai turchi a uno degli ingegneri
veneziani. Poi, nel 1669, dopo un tentativo
infruttuoso del battaglione francese di
rompere l’assedio turco, il Morosini inizia
trattative di pace perché la guerra condotta
per oltre vent’anni ha consumato le risorse
della Repubblica. Ai veneziani è permesso
di lasciare Candia senza essere attaccati.
Con loro la maggior parte della popolazione
e molte famiglie cretesi si trasferiscono
nelle isole ioniche. Quando i turchi entrano
in Candia non vi trovarono più di 50 abitanti.
I segni della dominazione veneziana
non sono danneggiati o saccheggiati, ecco
perché ancora nel 21° sec., a Candia, si possono
trovare tanti rilievi con il leone alato.
.I tentativi di trarre profitto dagli acquisti
territoriali derivanti dalla quarta crociata
sono ostacolati dalla guerra con Genova
(1205-1218), originata da questioni di politica
commerciale. Al momento della sua
incoronazione (1204), l’imperatore latino
promette di aprire tutti i porti dell’impero
ai veneziani senza il pagamento di dazi e di
escludere genovesi e pisani dalle sue terre,
affidandosi completamente alle navi veneziane
per le comunicazioni e i rifornimenti.
In pratica, però, Venezia decide di ammettere
i pisani al commercio già nel 1206,
mentre mantiene la proibizione verso i
genovesi, che naturalmente non subiscono
supinamente e mettono in campo flotte
pirata pronte a colpire gli interessi veneziani
in qualsiasi luogo e momento. I combattimenti
si concentrano intorno a Corfù e a
Creta, dove le flotte genovesi ottengono un
valido aiuto dalle popolazioni greche locali,
per le quali i veneziani rappresentano
l’oppressore nazionale e culturale. Infatti,
nel 1213-14, i veneziani sono cacciati da
Durazzo e da Corfù ad opera del despota
dell’Epiro, stato di recente formazione.
Vittoria genovese, dunque, ma il despota
dell’Epiro si mette subito d’accordo con i
veneziani, concedendo loro diritti commerciali
... Infine, Venezia decide di
ammettere anche i genovesi (1218) al com-
209
mercio di Costantinopoli.
.La Repubblica occupa le due piazzeforti
di Modone e Corone, incomparabili posti
di osservazione, definiti gli occhi della Repubblica
sul Mediterraneo orientale e retti
da due castellani in qualità di comandanti
militari appositamente nominati.
CORONE (Koroni), anticamente un semplice
forte, diventa una fortezza durante l’impero
bizantino. Conquistata nella quarta Crociata
è assegnata a Guglielmo di Champlitte
e Goffredo di Villeardouin (che poi
conquisteranno il resto della Morea) che
con il Trattato di Sapienza la cedono ai veneziani
i quali dominano in due periodi diversi.
Nel periodo del primo dominio
(1206-1500), avendo necessità di stazioni
per le rotte marittime, la Repubblica fa sistemare
il forte, dotandolo di rocca, mura
merlate e torrioni alti e grossi, e riorganizza
l’amministrazione della città. Nell’agosto
del 1500 Corone è presa dai turchi che la
tengono fino al 1685, costringendo molti
abitanti a fuggire a Zante e a Cefalonia e da
lì anche nell’Italia del sud: i veneziani vi ritornano
con Francesco Morosini, ma poi è
assegnata alla Turchia col Trattato di Passarowitz
(1718).
MODONE (Methoni), un piccolo porto sulla
punta della penisola occidentale del Peloponneso,
di fronte all’isola di Sapienza, assegnato
ai veneziani nella spartizione seguita
alla caduta di Costantinopoli, ma da
questi già conquistato nel 1125 per assicurarsi
il controllo degli itinerari marittimi fra
il Mar Ionio e l’Egeo. Le rotte nel Mediterraneo
seguono da vicino la costa e ciò fa di
Modone un punto strategico nell’itinerario
dal Mar Ionio al Mar Egeo e più in generale
nell’itinerario dall’Italia al Mediterraneo
orientale. Per questo motivo Modone e Corone
saranno denominati ‘gli occhi di Venezia’.
In particolare, Modone diventa la
chiave per un’attività assai remunerativa: il
pellegrinaggio verso Gerusalemme che dal
1227 la Repubblica controlla pienamente. I
pellegrini si imbarcano a Venezia per la
Palestina da giugno a settembre per approfittare
del vento di nord-ovest: il viaggio si
compie in sette settimane costeggiando
l’Istria e la Dalmazia, attraverso le isole ioniche,
fermandosi a Modone, e quindi proseguendo
per Cerigo, Candia, Rodi, Cipro
e infine Giaffa (Jaffa). Dopo la visita in
Palestina i pellegrini spesso visitano via
terra il Monastero di Santa Caterina sul
Monte Sinai e da lì proseguono per l’Egitto
prima di partire da Alessandria per far
ritorno a Venezia. Secondo il contratto di
navigazione, controllato al Senato, le navi
non devono essere sovraccaricate e il capitano
è obbligato a portare i pellegrini alla
loro destinazione senza fare deviazioni o
attardarsi nel commercio lungo l’itinerario.
La cittadella di Modone, costruita sopra un
promontorio roccioso, sarà rafforzata con
robuste mura, ma nel 1500 la Repubblica è
costretta a cederla ai turchi, poi la riconquista
con Francesco Morosini (1686) e la tiene
fino al 1715, quando i turchi se la riprendono
e ufficialmente l’ottengono col Trattato
di Passarowitz (1718).
.Sotto il nuovo doge, il Castello Ducale
viene a perdere la sua insularità e le sue
caratteristiche di castello con l’interramento
della darsena e diventa Palazzo Ducale.
Dopo la prima ricostruzione avvenuta tra
il 1106 e il 1116, il Palazzo viene adesso
ancora rifabbricato: si realizzano tre edifici
separati (uno lungo il Rio della Paglia, uno
parallelo, detto Palazzo Giustizia, prospiciente
la Piazzetta, e un terzo a chiudere
sul Molo). Nel 1301, poi, si progetta la Sala
del Maggior Consiglio, che viene costruita
nell’edificio lungo il Rio della Paglia, ma
appena completata la si trova insufficiente
e così se ne decreta subito (1309) l’ampliamento,
ma il 28 dicembre 1340 si decide di
realizzarla lungo il Molo e quindi si renderà
necessario allungare verso la Piazzetta
l’ala fatta costruire dal doge Ziani (larga
sei archi dall’angolo della Piazzetta),
dotandola (1400-1404) del grande balcone
centrale realizzato da Pier Paolo e Paolo
Delle Masegne. In tal modo, davanti al bacino,
sorgerà, ad opera di Filippo
Calendario, un edificio anomalo, dove i
vuoti si trovano alla base, mentre la parte
piena, il contenitore della grande sala,
resta come sospesa su una foresta di colonne.
Tutte le sculture che ornano i capitelli e
gli angoli dell’edificio sono dello stesso
210
Calendario: sull’angolo verso la Piazzetta
Adamo ed Eva, sopra di loro la figura dell’Arcangelo
Michele, a rappresentare la giustizia.
Anche il Palazzo, quindi, come la
chiesa, è «un’architettura parlante»: un
racconto continuo che si sviluppa lungo
un arco di oltre quattro secoli [Cfr Salvadori
38]. La Sala del Maggior Consiglio
è inaugurata solennemente il 30 luglio
1419, ma già viene usata ad abundantiam
(un po’ il sistema in uso delle chiese,
consacrate anche decenni dopo la conclusione
dei lavori). L’ala del Palazzo così realizzata
piace a tal punto ai veneziani, che si
decide (27 settembre 1422) di continuarne
la costruzione fino alla chiesa con una
struttura architettonica e decorativa uniforme.
I nuovi lavori cominciano il 27
marzo 1424 e si concludono nel 1440 con la
costruzione della Porta della Carta che
serve d’innesto tra il Palazzo e la Chiesa di
S. Marco: il Palazzo si appoggia alla
Cappella Ducale realmente e simbolicamente
volendo significare che la politica si
appoggia alla religione e viceversa, secondo
il mito veneziano politico-religioso. Nel
1577 le due ali vengono quasi distrutte da
un incendio. Si consultano 15 architetti e
tutti propongono l’abbattimento e la rifabbrica,
tranne Antonio da Ponte, che s’impegna
a restaurare il Palazzo senza rinnovare
le fondamenta. La cosa gli riesce e
anche in appena otto mesi.
.Una nipote del doge Enrico Dandolo
diventa regina della Serbia perché sposa il
re Stefano Meganipano [Cfr. Sansovino 18].
1207
.Dopo la conquista di Costantinopoli,
molte piccole isole cadono rapidamente, per
via diretta o indiretta, nelle mani di Venezia
e in genere rimangono sotto la tutela della
Repubblica fino a quando il pirata Barbarossa
non le conquista (1537-38) come
ammiraglio del sultano. Marco Sanudo, un
avventuriero veneziano, s’impadronisce
delle Cicladi e crea il Ducato di Nasso (Naxos)
o Ducato dell’Arcipelago, introducendo
un sistema feudale: ogni singola isola è
assegnata ad una famiglia di mercanti veneziani
suoi compagni e vassalli. Oltre a
Nasso egli si prende Paro (Paros, una delle
più grandi isole delle Cicladi, famosa per il
marmo bianco e per essere patria del poeta
Archiloco) e si prende anche Milo (Milos,
un’isola di origine vulcanica con un bacino
interno protetto dal mare, tanto che l’acqua
è quasi sempre ferma e ricorda quella di un
lago: qui si rifugiano i corsari cristiani che
razziano i litorali turchi per vendere ciò che
hanno rubato). I Dandolo ricevono Andro,
governata poi anche dalle famiglie Ghisi e
Zeno e infine dai Sommaripa (o
Sommariva) che la terranno fino al 1537
sotto la tutela veneziana e dal 1537 al 1566
sotto quella del sultano. I Ghisi ottengono
Tino (Tinos, assai preziosa per i suoi porti
naturali, sicuro rifugio per le navi dirette
verso Costantinopoli, e infatti poi passa
direttamente sotto la Repubblica, che la fortifica
e che resiste agli assalti dei turchi per
secoli finché non cade nel 1714), Micono
(Miconos, le cui vicende sono strettamente
legate a quelle dell’isola di Tino) e una parte
di Serifo (Seriphos, famosa per le sue miniere
e tenuta fino al 1566 quando cadrà nelle
mani dei turchi) e di Ceo (Zea). Ma governano
anche Schiro (Skiros) poi passata sotto
i Tiepolo, Schiatto (Skiatos) e Scopello
(Skopelos), finché non ritornano (1276)
sotto la sovranità, anche se soltanto nominale,
del ricostituito impero bizantino, ma
poi passano sotto la protezione veneziana,
invocata dagli abitanti in seguito alla caduta
di Costantinopoli (1453) per diventare
infine preda dei turchi (1538). I Barozzi s’in-
211
sediano a Santorini (Santorino, l’isola che
produce il famoso vin santo). Un ramo della
famiglia Querini, acquista l’isola di
Stampalia (Astipaleia) e si chiamerà Querini
Stampalia. Questi costruiscono sul culmine
della collina una cittadella fortificata con la
loro residenza e una chiesa. Nel 1413 fanno
un tentativo per ripopolare l’isola, ma la
caduta di Costantinopoli (1453) e la perdita
di Negroponte (1470) aumentano il rischio
per Stampalia di scorrerie ottomane: nel
1537 i turchi conquistano Stampalia, però
durante la guerra di Candia (1646-68) essa è
soggetta alla Repubblica. Altri veneziani si
stabiliscono a Cerigo e a Cerigotto (una
minuscola isola tra Cerigo e Creta), che
diventano due marchesati. Filocolo Nagieri
si stabilisce a Lemno, di cui diventa il granduca:
Lemno offre un sicuro riparo ai convogli
veneziani in viaggio da Negroponte a
Costantinopoli; il suo possesso è però insidiato
da bizantini e genovesi che ne ottengono
il controllo per qualche periodo; nel
1476 i turchi fanno un tentativo di occupare
l’isola, ma sono respinti, ci riusciranno tre
anni più tardi. In seguito, durante la guerra
di Candia i veneziani occupano brevemente
l’isola, che viene utilizzata come base militare
per minacciare Costantinopoli. Marco
Dandolo diventa duca della penisola di
Gallipoli e Marino Dandolo signore di
Andria (Andros). Si diffonde così, per il Mar
Egeo, una fioritura di signorie veneziane,
che offriranno alle imbarcazioni della
Repubblica porti amici e un traffico redditizio
[Cfr. Diehl 54]. Tutti questi veneziani
sono in ogni caso feudatari di Venezia, di
cui è riconosciuta l’indiscussa supremazia,
con versamenti di ingenti canoni e libertà di
commercio in ogni porto [Cfr. Rendina 142].
.«Colonia mandata a Corfù dalla Repubblica
[...] altri dice 1206» [Sansovino 18].
.7 ottobre: Orsatto Giustinian procuratore
di S. Marco.
.Nasce tra il 1207 e il 1222 un’assemblea
politica che poi diventa magistratura e infine
il più alto organo giudiziario, il vertice
dello Stato: la Signoria. È formata dal Minor
Consiglio (il doge e sei consiglieri ducali,
uno in rappresentanza di ogni sestiere) con
l’aggregazione dei tre Capi della Quarantia
al Criminal. Alla Signoria viene associato il
titolo di Serenissima e si chiamerà pertanto
Serenissima Signoria. La sua funzione sarà
tra l’altro quella di convocare (in modo
congiunto o disgiunto) il Maggior Consiglio
e controllarne lo svolgimento, stabilire
l’ordine del giorno, presiederlo e dirigerne
i lavori, presentare disegni di legge sui
quali deliberare o il calendario delle elezioni
alle varie cariche e di controllarne lo
svolgimento.
.Si approva la procedura elettorale delle
trentacie che virtualmente sancisce l’esclusione
del popolo dall’elezione del doge. Il Consiglio
dei Savi del Comune diventa così l’esclusivo
detentore dell’autorità politica, raggiungendo
la propria stabilizzazione corporativa.
A Venezia come altrove, la nascita dei
Comuni porta alla pressione di cittadini (o
borghesi) e popolani che rivendicano una
partecipazione attiva alla vita politica delle
istituzioni. L’aristocrazia lagunare, però,
diversamente dai Comuni italici, riesce ad
escludere gli altri aspiranti al potere senza lo
scontro feroce che altrove porta alla morte
del libero Comune e fa trionfare la monarchia
signorile. A Venezia le classi diverse da
quella aristocratica sono escluse dalla corsa
al potere sulla base del principio noi comandiamo
e voi ubbidite, che viene accettato. Assicuratasi
il potere, la classe patrizia comincia
a schierarsi in due campi opposti: l’uno
meglio disposto verso il popolo, per farselo
alleato e vincere l’opposizione, e definibile
progressista, l’altro tendenzialmente oligarchico
e perciò conservatore.
All’interno del territorio metropolitano si
realizza la divisione in trentacie, ovvero
distretti elettorali: le 60 contrade sono raggruppate
in 30 trentacie forse l’abbreviazione
di trenta chiese (pronuncia ciese), ciascuna
composta di due contrade o circoscrizioni
territoriali. Ogni anno tre trentacie (selezionate
si suppone dall’Arengo) scelgono
ciascuna un proprio elettore. Si nominano
quindi tre elettori che formano il collegio
elettorale, il quale passa poi ad eleggere i
sapientes, ovvero i membri del Consiglio dei
Savi del Comune, nella misura di uno ex singulis
sexterii, e dei componenti del Maggior
Consiglio scegliendo unumquemque de tren-
tacia sua. Secondo Wladimiro Dorigo l’istituzione
delle trentacie risale al 1152 in occasione
del giuramento del doge Morosini,
ma forse potrebbe collocarsi nel 1143 sotto il
doge Polani, o come altri suggeriscono nel
1172 o spostata appunto al 1207. In seguito
l’elezione dei consiglieri sarà demandata
non più a tre elettori, ma a 12 nominati fra i
componenti del Consiglio medesimo.
.Si crea l’organo giudiziario dei Giudici
del Piovego. È dapprima formato da una sola
persona, poi (1282) da tre membri che vigilano
sulle vie pubbliche e i canali della città,
i terreni, le acque e le paludi del Dogado a
garanzia dei diritti dello Stato [Cfr. Da Mosto
95]. I Giudici del Piovego rivendicano la
proprietà comunale e rilasciano i permessi
per costruire nuovi edifici, mentre la vigilanza
sui lavori nella laguna sarà affidata ai
Provveditori di Comun e i problemi concernenti
il regime idraulico della laguna al controllo
del Consiglio dei X e poi al Senato. A
salvaguardia della laguna il Consiglio dei X
eleggerà (1501) tre Savi alle Acque e poi istituirà
(1505) il Collegio alle Acque.
.Si consacra la ricostruita Chiesa di S.
Giustina [sestiere di Castello], fondata,
sembra, su indicazione di san Magno [v.
639]. Nuova consacrazione nel 1514 dopo
completo restauro e rinnovamento. Contestualmente
si erigerà anche il campanile e
poi nel 1640 la facciata su progetto del Longhena
con sculture di Clemente Moli. Chiesa
e monastero saranno soppressi (1810) e il
campanile demolito. Nel 1844 sarà divisa
in due piani per servire, con parte del convento,
a Casa d’Educazione Militare, riformando
anche la facciata. Dal 1924 il complesso
ospita le aule del Liceo Scientifico
G.B. Benedetti. La chiesa restaurata alla
fine del Novecento diventerà l’aula magna
dello stesso liceo.
.«Spedale di San Raffaello fabricato
dalla famiglia Contenti» [Sansovino 18].
.Osteggiata dai veneziani in Oriente,
Genova prova ad equilibrare l’esclusione
dal commercio di Costantinopoli [v. 1206]
cercando di raggiungere Bruges (avviata a
diventare una delle più grandi metropoli
d’Occidente) non già per via di terra, come
fa Venezia, ma per via di mare attraverso
212
l’Atlantico. E vi riesce: «Data memorabile!
[...] il clamore fu quasi uguale a quello che
due secoli più tardi produrrà il viaggio di
Vasco de Gama attorno all’Africa; infatti la
grande arteria economica dell’Occidente,
l’asse continentale Venezia-Champagne-
Bruges, fu spezzato. Come avrebbe potuto
la vecchia strada terrestre lottare contro
quella dell’Atlantico? Per trainare quattro
tonnellate e mezzo di merce, essa richiedeva
trenta bestie da soma, cioè almeno quindici
conducenti; l’altra, un solo uomo d’equipaggio!
Da una parte, posti di pedaggio,
un numero infinito di sportelli del dazio;
dall’altra, la totale franchigia del mare»
[Guerdan 43].
1208
.«Guerra seconda di Candia di Giovanni
Scordillo, & rotta in esso di Giovanni
Gritti» [Sansovino 18].
1209
.15 febbraio: Angelo Falier procuratore
di S. Marco.
1211
.«Guerra prima coi Genovesi per le cose
di Candia [Sansovino 18].
1212
.I Camaldolesi, ordine nato dalla riforma
dei Benedettini, fondano il Monastero
maschile di S. Michele in Isola con annessa
chiesetta consacrata nel 1221. Nel 1436 si
edifica un piccolo chiostro e si alza il campanile
e a seguire la stessa chiesa su progetto
di Mauro Codussi (1468), primo
esempio di architettura religiosa del Rinascimento
a Venezia, la cui facciata viene
eretta tra il 1469 e il 1475. Nel 1501 si rinnova
il convento su progetto di Giovanni
Buora che costruisce anche un nuovo e
grande chiostro. Il monastero è soppreso
nel 1810 e l’isola adibita a carcere politico,
poi trasformata in cimitero (1813) e affidata
ai Padri Minori Riformati.
.Giungono da Costantinopoli intorno a
quest’anno le reliquie di san Giovanni Duca,
un militare martire di Alessandria d’Egitto,
grazie al priore Rodoaldo del Mona-
213
stero di S. Daniele sorto nel sestiere di Castello.
Dopo la demolizione del complesso
durante la dominazione francese (1806-14),
le reliquie del santo verranno traslate nella
Chiesa di S. Pietro di Castello. In seguito il
cranio sarà trafugato.
1213
.«Guerra terza di Candia, et vittoria in
essa di Rineiro Dandolo» [Sansovino 18].
1214
.Attacco di Venezia. I padovani, alleati
del patriarca di Aquileia, attaccano la città,
ma non conoscendo la laguna subiscono il
contrattacco dei veneziani che con «navi
leggere e sottili» costringono gli alleati alla
fuga e a sottoscrivere la pace (1216) con
guadagni territoriali per la città lagunare.
.Guerra contro Treviso per colpa di mai
sopiti rancori e gelosie riguardanti concessioni,
esenzioni e monopoli in favore di
Venezia da parte dell’imperatore Federico
II. I trevigiani sconfinano e mettono a sacco
Chioggia a causa di un futile motivo scoppiato
nell’estate: Treviso organizza il gioco
del Castello dell’amore, una torre di legno
intorno alla quale si radunano delle ragazze
in cerca di marito; dall’alto della torre
dei giovani lasciano cadere fiori e frutta per
conquistare la ragazza del cuore, ma quest’anno
i giovani veneziani lasciano cadere
ducati d’oro. Apriti cielo! Alla sana e salutare
scazzottata segue lo sconfinamento di
Chioggia ... Molmenti rovescia le posizioni
del gioco e ci dice che il castello è difeso da
nobili fanciulle trevigiane che lanciano fiori
e frutta e spruzzano acqua odorosa ai giovani
cavalieri, giunti da tutto il Veneto, che
tentano l’assalto al castello con le stesse
armi delle ragazze ... i veneziani gettarono
invece ducati d’oro e vinsero ...
.«Vittoria di Giovanni Trivisano dell’armata
dei Genovesi rotta da lui a Trapani»
[Sansovino 18].
1216
.Venezia conclude un trattato di pace
con il despota dell’Epiro, che pur essendo
un grande rivale politico dell’impero latino
d’Oriente è un partner commerciale.
1217
.14 aprile: Riniero
Dandolo procuratore
di S. Marco.
1218
.Finisce la guerra
tra Venezia e Genova
(1205-18) e scoppia la
pace per volontà dei
veneziani che hanno la
necessità di difendere
Costantinopoli dall’attacco
greco e bulgaro. I
genovesi vengono così
ammessi al commercio
in Costantinopoli,
«sebbene non su basi
così vantaggiose come quelle godute da
loro stessi» [McNeill 57]. I veneziani possono
così dedicarsi con maggiore tranquillità
al pattugliamento militare degli accessi a
Costantinopoli.
214
1219
.Venezia conclude un trattato di pace
con l’imperatore greco di Nicea, rivale politico
dell’impero latino d’Oriente [v. 1216].
.«Guerra co Padovani» [Sansovino 18].
.Risale a quest’anno il più antico dispaccio
inviato da un ambasciatore alla Repubblica
che giungerà ai posteri: i diplomatici
sono obbligati a riferire per iscritto ogni
8 giorni su tutte le azioni, i movimenti e i
progetti dei prìncipi presso cui sono accreditati
di modo che a Venezia si sappia esattamente
«lo stato del mondo e quello di coloro
che lo governano» [Diehl 214]. La somma
dei dispacci darà origine alla raccolta che va
sotto il nome di Relazioni venete, dalla quale
si apprende che poi, al ritorno dalla missione,
gli ambasciatori (com’è imposto dal
decreto del 1268) devono consegnare una
relazione scritta che contenga tutte le informazioni
ritenute utili alla Signoria, avendo
tempo (come precisa il decreto del 1296) 15
giorni per «depositare per iscritto [...] tutto
ciò che avranno annotato e che avranno sentito
dire per l’onore e il profitto di Venezia».
In particolare essi dovranno fornire una
descrizione geografica del paese in cui sono
stati accreditati, indicando città, porti e fortezze,
abitanti, costumi, religione, spiegando
il carattere del sovrano e dei ministri conosciuti,
la condizione delle finanze e dell’esercito,
la situazione politica in rapporto alle
amicizie e inimicizie dello stesso sovrano
con le altre potenze. Insomma, le relazioni
degli ambasciatori veneziani sono dei documenti
preziosissimi, che ‘fotografano’ un
paese, un personaggio, un popolo in un preciso
momento, facendosi nel tempo monumenti
di cultura.
215
1220
.San Francesco sbarca in laguna, proveniente
dall’Egitto, proprio nell’isola che in
seguito porterà il suo nome. Qui conficca
«in terra il suo bastone di pino d’Albania»
dal quale germoglia «l’albero sacro ancor
oggi». Nel 1228 il patrizio Jacopo Michiel,
proprietario dell’isola, fa erigere una chiesa
a lui dedicata che poi dona (1233) al convento
francescano dei Frari di Venezia. I frati
[v. 1223] vi edificano un convento, rimanendovi
fino al 1420, quando, indotti dal
deperimento della zona si ritirano ai Frari.
Dal 1420 l’isola rimane quindi deserta, forse
da qui il nome di S. Francesco del Deserto.
1221
.Il papa Onorio III (1216-27) promuove
una crociata contro i pirati narentani [v.
840], che continuano imperterriti ad infestare
le acque dell’Adriatico.
1222
.Giunge a Venezia la beata Giuliana di
Collalto (1186-1262) e alla Giudecca riedifica,
ingrandisce e riporta all’antico splendore
la chiesa abbattuta di S. Cataldo che
sorgeva fin dal 10° sec. a servizio dei pellegrini
diretti in Terrasanta, chiamandola
Chiesa di S. Biagio e Cataldo. La chiesa e l’annesso
monastero vengono rinnovati ad
opera del Sanmicheli (sec. 16°), poi la chiesa
è totalmente ricostruita dal Massari. La
posa della prima pietra della nuova chiesa
avverrà il 16 aprile 1749. Chiesa e convento
saranno infine soppressi (1810) e demoliti
(1882) per far posto al Molino Stucky. DISE-
GNO CHIESA
.9 agosto: il doge Pietro Ziani, scoraggiato
da una ininterrotta catena di guai, di
inondazioni e d’incendi (e forse anche ‘fulminato’
da improvvisa ancestrale nostalgia
verso l’aria di casa, l’Oriente), propone al
Maggior Consiglio di trasferire la sede della
Repubblica a Costantinopoli, ma l’opposizione
di un procuratore di S. Marco farà
mancare per un solo voto l’approvazione
della parte (proposta di legge) e i veneziani
resteranno in laguna [altri dicono che questa
parte è del 1224, altri ancora del 1225].
.Si rifonda la Chiesa di
S.M. Maddalena [sestiere
di Cannaregio], già esistente
come è provato da
un documento del 1155
[Cfr. Tassini Curiosità ...
744]. L’onere è assunto
dalla famiglia Baffo che
qui ha una casa fortificata
con torri, una delle quali
diventa il campanile
della chiesa. Ricostruita in forme neoclassiche
a partire dal 1763 su progetto di Tommaso
Temanza, la chiesa, una delle poche a
pianta circolare, viene ridotta ad oratorio
sacramentale dopo il 1820, mentre il campanile
diventato pericolante è abbattuto
(1881). L’esterno ha una struttura ad imitazione
del pantheon. Nel corso del 20° sec.
ha ricevuto due importanti restauri.
1223
.Sui resti di una precedente abbazia, i
frati minori francescani, in veneziano detti
Frari, giunti a Venezia l’anno precedente
[alcuni dicono nel 1227, cioè un anno dopo
la morte di san Francesco d’Assisi], fondano
una piccola chiesa [sestiere di S. Polo],
ma l’edificio si rivela subito troppo angusto
per il numero di fedeli e così verrà loro
donato un terreno (1236) dal doge Jacopo
Tiepolo (1229-49) sul quale edificare una
chiesa più grande con annesso convento:
cominciata nel 1250 su disegno di Nicolò
da Pisa, la Chiesa di S. Maria Gloriosa dei
Frari, o più semplicemente la Chiesa dei
Frari, situata nel campo omonimo, viene
completata nel 1338 in stile gotico e con
forme grandiose: 102 m di lunghezza per
48 di larghezza. A fianco della chiesa si
alza anche il campanile, uno dei più alti
della città, cominciato nel 1361 dal maestro
Giacomo Celega e completato dal figlio
Pier Paolo nel 1396, anno in cui si sviluppa
un incendio che costringe i frati a rinnovare
il convento, poi dotato di due chiostri,
uno del Palladio e l’altro del Sansovino. In
esso vivranno molti insigni personaggi fra
216
cui Francesco della
Rovere (poi papa Sisto
IV), e Felice Peretti (poi
papa Sisto V). Nel convento
ha sede a partire
dal 14° sec. il Tribunale
dell’Inquisizione. Tutto il
complesso è ultimato nel
1478, anno in cui il
Senato autorizza i frati a
costruire il ponte di pietra
di fronte all’ingresso principale [v.
1828]. Nel 1810, durante la dominazione
francese, il complesso farà parte del gruppo
di conventi e chiese da chiudere e sopprimere,
ma la chiesa, ricca di opere d’arte
di pittura e scultura, non solo non sarà
soppressa, ma verrà quasi subito riaperta,
diventando sede di una parrocchia formata
coi circondari delle parrocchie soppresse
di S. Tommaso e di S. Stefano confessore,
e altre finitime contrade. Il convento,
trasformato in caserma, diventerà poi,
unitamente alla Chiesa di S. Nicolò della Lattuga,
con annesso convento, e alla Scuola di
S. Antonio, la sede dell’Archivio di Stato
[v. 1815]. Al suo interno esiste l’unico
recinto presbiteriale ancora in loco in tutta
Venezia e i monumenti funerari di
Antonio Canova (vi è tumulato il cuore),
Tiziano Vecellio e Claudio Monteverdi, e
dei dogi Francesco Dandolo, Francesco
Foscari, Giovanni Pesaro e Nicolò Tron. Le
opere contenute nella chiesa sono di
Tiziano, Donatello, P. Solari, J. Sansovino,
L. Bregno, M. Cozzi, P. Vecchia, B. Longhena,
A. Vittoria, A. Rizzo, A. Vicentino,
J. Palma il Giovane, A. Pittoni, A. Brustolon.
G. Bellini, A. e B. Vivarini, G. Campagna,
P. Veneziano.
.Un terremoto danneggia gravemente,
tra l’altro, il convento e la Chiesa di S. Giorgio
Maggiore.
.Alcuni sostengono che risale a quest’anno
la prima documentazione sui Pregadi
(Senatori), mentre i cronisti più antichi
fanno risalire al 1229 la nascita del Consiglio
dei Pregadi, formato da influenti patrizi
‘pregati’ dal doge di fornire i loro preziosi
consigli e poi istituzionalizzato, probabilmente
tra il 1235 e il 1255. I membri, elettivi
e annuali, sono sessanta. Il Consiglio è
parallelo alla Quarantia, di cui nel tempo
prenderà il posto: la Quarantia verrà sollevata
di ogni potere politico e conserverà
soltanto le funzioni giudiziarie di tribunale
criminale d’appello [v. 1179], mentre il
Consiglio dei Pregadi si collocherà al vertice
del governo della Repubblica e alla fine del
14° sec. assumerà il titolo più classico e più
nobile di Senato. Col tempo aumentano sia
la sua importanza che il numero dei membri
che ne fanno parte. Sarà paragonato ad
un corpo perfetto perché composto da giovani
audaci, vecchi cauti e uomini di
mezza età equilibrati e sicuri. Il nucleo originale
di 60 membri sarà portato a 80 con la
nascita (17 novembre 1363) di un organismo
formato di 20 membri e chiamato
Zonta del Pregadi, questo perché ci sarà
bisogno di una commissione straordinaria,
formata da valenti tecnici e affiancata al
Pregadi, a cui assegnare il compito di
seguire l’evolversi di una rivolta scoppiata
a Creta. Il numero dei componenti della
Zonta salirà a 40 (21 maggio 1413) e infine a
60 nel 1450. Pregadi e Zonta (120 membri)
diventano quindi organismi con uguali diritti
e doveri e pertanto la distinzione si
attenuerà, diventando unum corpus et unum
consilium (21 dicembre 1324), finché non
verranno entrambi assorbiti anche dal titolo
di Senato (29 settembre 1506) al quale nel
tempo, per funzioni giudiziarie, legislative
ed economiche, saranno aggregati moltissimi
magistrati ex officio oltre al doge, al
Collegio dei Savi, al Consiglio dei X (definitivamente
nel 1321) e alla Quarantia al
Criminal (in via definitiva dal 1324):
«Le funzioni giudiziarie e legislative del Senato
giustificano l’ingresso accordato agli Avogadori di
Comun (2 luglio 1293); quelle economiche, invece,
danno ragione dell’uguale facoltà accordata agli
Ufficiali al Cattaver (26 gennaio 1281), ai Provveditori
di Comun (28 febbraio 1312), ai Provveditori
alle Biave (6 luglio 1365), agli Officiales Officiorum
Rationum, cioè gli Ufficiali alle Rason Vecchie
e Nuove, ai Provveditori sopra Camere ed ai
Provveditori sopra Uffici (tutti il 29 maggio 1410);
ai Provveditori al Sal (6 giugno 1428), ai Governatori
delle Entrate (3 agosto 1433), ai Savi sopra i
217
Procuratori (1° dicembre 1452), ai Procuratori di
San Marco (17 febbraio 1454), ai Camerlenghi di
Comun (1° ottobre 1454), ai Tre Savi in Rialto (7
gennaio 1472), ai Savi sopra le decime (15 novembre
1477), agli Ufficiali alle Cazude (26 gennaio
1481), ai Cassieri del Collegio (9 gennaio 1484), ai
Provveditori sopra gli atti dei Gastaldi (11 novembre
1484), ai Provveditori al Polesine (24 novembre
1486), ai Provveditori alla Doana da Mar (6 dicembre
1487), ai Provveditori alla Camera degli
Imprestiti (16 luglio 1489), ai Provveditori sopra
dazi (4 maggio 1501), ai Provveditori sopra banchi
(12 giugno 1524), ai Savi sopra la revisione dei
conti (22 marzo 1528), agli Ufficiali alla Camera
degli imprestiti (22 luglio 1557). Per essere al
Senato affidata la direzione della navigazione e dei
commerci, vi partecipavano i Sopraconsoli (fino al
1319), gli Officiali de navigantibus per i brevi
periodi di tempo (1324-25, 1331-38, 1361-63) nei
quali furono in vita, i Cinque Savi alla Mercanzia
(19 febbraio 1515), i Provveditori sopra i cottimi
(18 gennaio 1521), i Savi e gli Esecutori alle acque
(30 dicembre 1530 e 18 gennaio 1531), i Provveditori
agli Uffici e cose del Regno di Cipro (24 settembre
1531). Le attribuzioni, poi, in materia militare
giustificano l’aggregazione dei Patroni
all’Arsenal (19 luglio 1444), dei Provveditori alle
legne (20 maggio 1460), dei Provveditori
all'Arsenal (26 gennaio 1516), dei Provveditori
sopra l'Armar (1° marzo 1519), e quelle dei
Castellani di Brescia, di San Felice di Verona (14
giugno 1573), della Cappella di Bergamo (7 aprile
1676), dei Provveditori della Suda (27 settembre
1573), di Spinalunga e delle Grabuse, dei Rettori di
Vicenza e di Verona e dei Capitani generali da Mar
al loro ritorno. La competenza del Senato come sorvegliante
dell’istruzione e della moralità pubblica e
la sua veste di organo principale della politica ecclesiastica
giustifica un altro gruppo di aggregazioni:
quelle dei Provveditori alle Pompe (17 novembre
1476), dei Riformatori dello Studio di Padova (28
agosto 1517), dei Censori (8 ottobre 1524), dei
Provveditori sopra Monasteri (31 maggio 1536).
Per la competenza relativa al benessere materiale
della città vennero opportunamente aggregati i
Provveditori alla Sanità (7 gennaio 1486) e i
Provveditori delle vittuaglie (2 agosto 1528).
Avevano, infine, ingresso temporaneo in Senato gli
Ambasciatori, dal giorno della nomina a quello
della partenza, e, dopo il loro ritorno, fino al successivo
San Michele. Venivano così essi informati
della politica della Repubblica ed illuminavano il
Senato sulle condizioni del paese presso cui avevano
esercitato le loro funzioni. Ragioni estrinseche,
invece, giustificarono l’ingresso in Senato dei figli e
dei nipoti del Doge che avessero compiuto i trenta
anni (11 agosto 1473); il privilegio, esteso ai fratelli,
fu ristretto il 19 agosto 1623 ad un solo fratello
ed a un solo figlio; in mancanza di questi fu riconosciuto
il diritto di ingresso ad un nipote ex frate (21
agosto 1722); poi a due (28 maggio 1762); infine ai
suoi due figli maggiori (16 aprile 1763). Natura
diversa da queste hanno le aggregazioni di nobili
che avessero prestato una certa somma allo Stato,
fatte durante la guerra di Cambrai. Qui di aggregazioni
può solo parlarsi per intenderci. Se ne ebbero
due nel 1510 ed un’altra nel 1525. Ma tornati
tempi più tranquilli il provvedimento fu revocato
(11 maggio 1531)» [Da Mosto 35-6].
I membri del Senato, che alla fine della Repubblica
(1797) sono 275, non avranno
uguali diritti: sono divisi in quattro categorie,
cioè quelli che possono votare, quelli
che possono fare proposte, quelli che
hanno una sola di tali facoltà e quelli che
non ne hanno alcuna [Cfr. Da Mosto 36]. In
origine il Senato vigila sul commercio e la
navigazione fino a diventare la massima
autorità militare e navale; poi ha competenze,
tra l’altro, su questioni di ordine finanziario,
decide sulle guerre, sulle paci e sulle
tregue, elegge le magistrature straordinarie
(provveditori, inquisitori,
soprintendenti, sindici ...) e
quelle ordinarie: tra le
cariche ordinarie gli spetta
la nomina degli ambasciatori
e dei residenti, e di
alcuni provveditori come
quelli della Dalmazia, di
Cividale, di Palmanova, di
Corfù, Zante, Cefalonia.
Più in particolare, il Senato
elegge:
Bibliotecario della Biblioteca Pubblica; Conservatore
al Deposito; Conservatori delle leggi; Depositario
del Bancogiro; Depositario e Provveditori
in Zecca; Deputati (ad Pias Causas, al Commercio);
Deputati e Aggiunti alla Provvisione del Danaro;
Esecutori (contro la Bestemmia, delle Deliberazioni
del Senato); Inquisitore (alle Appuntature, alle Arti,
all’Arsenal, ai Ruoli); Presidenti e Aggiunti (alla
Cipro
Milizia da Mar, al Sommario delle Leggi); Provveditori
(alle Beccarie, alla Giustizia Nuova, agli
Oli, alla Sanità); Provveditori sopra (le Artiglierie,
i Beni Comunali, Beni Inculti, la Camera dei
Confini, Feudi, le Fortezze Pubbliche, le Galere dei
Condannati, Monasteri, Monti, gli Ori e Argenti,
gli Ori e Monete, Privilegi, le Valli del Dogado);
Provveditori e Aggiunti (all’Armar, all’Arsenal,
alle Legne); Provveditori e Aggiunti sopra (Danari,
gli Ospedali); Regolatori alle Tariffe Mercantili;
Revisori e Regolatori (dei Dazi, delle Entrate
Pubbliche); Riformatori dello Studio di Padova;
Savi (Grandi o del Consiglio, agli Ordini, di Terraferma,
alla Mercanzia); Savi contro l’Eresia; Savi
e Aggiunti alle Acque; Sopraintendenti alle Decime
del Clero, Sopraprovveditori (alla Giustizia Vecchia,
alla Sanità, alle Biave, alle Pompe).
Nomina ancora il Senato i professori dell’università
di Padova, i segretari propri e del
218
Consiglio dei X, e da esso dipendono infine le
nomine del patriarca, dei vescovi e dei prelati
dei luoghi sudditi [Cfr. Da Mosto 34-8].
1224
.Acquisto di Cefalonia, la maggiore
delle isole Ionie, dove era morto Roberto il
Guiscardo [v. 1081], il cui nome deformato
sarà dato al porticciolo turistico di Fiscardo.
L’isola è presa dai turchi nel 1479 e
nel 1501 viene assalita da una flotta ispanoveneziana
agli ordini di Consalvo di Cordova
e dell’ammiraglio Cornaro. Sbarcate
le fanterie, gli alleati assediano il castello,
cannoneggiandolo e tentando più volte di
assalirlo. Ma i turchi resistono e i cristiani
abbandonano l’impresa. Due anni dopo i
veneziani ottengono l’isola nella pace con
la Turchia, rinunciando a S. Maura, e la tengono
fino al 1797. L’antico splendore dell’insediamento
veneziano sarà spazzato via
dal terremoto del 1953.
.La Repubblica istituisce nella parrocchia
di S. Trovaso [sestiere di Dorsoduro]
un ospedale per i lebbrosi, intitolandolo al
loro protettore, san Lazzaro. Nel 1262 l’ospedale
sarà trasferito in una isoletta adiacente
al Lido di Venezia, che sarà chiamata
Lazzaretto Vecchio [v. 1423].
1226
.Si fonda la Chiesa di Santa Maria del
Carmelo [sestiere di Dorsoduro], grazie alla
famiglia Zancaroli. Ricostruita ad opera dei
Carmelitani dal 1286, la chiesa, dedicata a
santa Maria Assunta, è detta anche Chiesa
del Carmine o più brevemente Carmini. Il
complesso sarà completato e consacrato nel
1348. Chiesa e convento sono in stile gotico.
Dopo il 1514 la chiesa, grazie anche a un
lascito di Pietro Guoro, sarà rinnovata internamente
come esternamente: la facciata
viene rifatta in forma rinascimentale ad
opera di Sebastiano Mariani da Lugano e
coronata da notevoli statue attribuite a
Giovanni Buora. L’antico campanile che si
può vedere nella pianta di Jacopo de’ Barbari
[v. 1500] sarà raddrizzato (1676) su disegno
di Giuseppe Sardi, che ne affida l’esecuzione
al mastro costruttore Pietro De Lorenzi.
All’interno opere di Cima da Cone-
219
gliano, L. Lotto, J. Palma il Giovane, S. Ricci,
J. Tintoretto, A. Schiavone e P. Veneziano.
.Arrivano a Venezia i Domenicani e si
sistemano provvisoriamente presso la Chiesa
di S. Martino Vescovo, vicino all’Arsenale.
In seguito si trasferiranno nella loro sede
definitiva in Campo S. Giovanni e Paolo [v.
1234].
.Prima documentazione storica riguardante
la Chiesa di S.M. delle Vergini [sestiere
di Castello] eretta a fianco del monastero
(sorto nel 12° sec.) da Ugolino, vescovo di
Ostia, poi papa Gregorio IX, giunto a
Venezia nel 1224 per invocare l’aiuto della
Repubblica contro l’imperatore Federico II.
Nel 1647 Longhena e Cominelli vi erigono
l’altar maggiore, ma dopo il 1797 la chiesa
diventerà sede di un bagno penale e sarà
demolita nel 1835.
1227
.«Guerra di Candia dei Cortazzi, et rotta
di Marino Zeno» [Sansovino 18].
1228
.Inizia la quinta crociata (1228-9). Venezia
non partecipa.
.Il doge stipula trattati commerciali con
diverse città delle Marche: Osimo, Recanati,
Castelfidardo, Fermo.
.Si intima a due fratelli, due ricchi mercanti,
di dare lo sfratto da una casa di loro
proprietà a un tale che con la sua amante e
altre donne vi ha organizzato una casa di
appuntamenti.
.Si fonda intorno a quest’anno [altri
dicono 1178 e altri ancora 1225] il Fondaco
o Fontego dei Tedeschi o d’Alamani [sestiere
di S. Marco], che funzionerà da albergo
ed emporio di traffico per i mercanti
tedeschi a Venezia [v. 1172]: «essi dovevano
dichiarare i loro averi, consegnare le armi,
sballare e imballare nella corte dell’edificio,
ottenere in assegnazione una stanza e un
magazzino» [Calabi 107]. La parola fondaco
deriva dall’arabo funduq, dove i mercanti
stranieri alloggiano e immagazzinano le
merci che poi scambiano o vendono:
«Questa specie di albergo-magazzino, che
comprende una cinquantina di camere e
parecchi letti [...] una vasta camera da
pranzo e due cucine, è, in effetti, il solo
luogo in cui essi siano autorizzati ad intrattenersi
quando sono a Venezia [...] Di notte
sono rinchiusi a doppia mandata dall’esterno
e, di giorno, non hanno altra distrazione
che consumare in comune i pasti ...»
Distrutto da un incendio e poi ricostruito
(1318) e ampliato più volte, il Fondaco
subisce poi un nuovo incendio (1505) e le
autorità decidono di ricostruirlo immediatamente
per il rilievo che la comunità germanica
ha nella vita economica della città
[v. 1508].
.Si vieta di percorrere a cavallo le Mercerie
per l’aumentato afflusso dei pedoni.
1229
.Il doge Pietro Ziani abdica (febbraio) e
si ritira nel Convento di S. Giorgio. Lascia
notevoli somme di denaro a poveri, orfani,
vedove, ospizi ed ospedali e a cento chiese.
Muore (marzo) e viene sepolto nello stesso
sepolcro del padre a S. Giorgio [v. 1178].
.Si elegge il 43° doge, Jacopo Tiepolo (6
marzo 1229-20 maggio 1249), che è stato il
primo doge di Candia, poi podestà di Costantinopoli
(1218-1220 e 1224-1227). Con
la sua elezione, il principio della sovranità
comunale, già fissato nella Promissione
Ducale del 1192, si ritrova attuato fino alle
sue estreme conseguenze per evitare che il
Dogado diventi una monarchia: il doge è
ormai completamente trasformato in un
magistrato, in uno strumento fedele alla
volontà del Comune Veneciarum, assolutamente
spogliato di tutti i poteri e assai limitato
da norme che puntigliosamente verranno
inserite di volta in volta nella ogni
volta nuova Promissione e circoscriveranno
la sua sempre più ristretta libertà di azione.
Il doge rimane il presidente di tutte le assemblee
politiche, il supremo custode delle
leggi della Repubblica, il glorioso simbolo
dello Stato, prigioniero del suo ruolo, mai
libero, neanche durante la notte: se un consigliere
ritiene di dover conferire con il
doge, egli deve riceverlo in tutta sollecitudine.
Non può muoversi, povero cristo, se
non con il codazzo della Signoria a sua
volta scortata da alcuni Procuratori di S.
Marco. Non può esibire lo stemma gentili-
zio della propria casata se non dopo la
morte (nell’apposita Sala dello Scudo). Non
può ricevere ambasciatori stranieri o funzionari
dello Stato. Non può aprire lettere o
dispacci o messaggi di qualunque tipo
senza la presenza del Minor Consiglio ... Il
nuovo doge, oltre ad ereditare la situazione
lasciata dal suo predecessore, deve far fronte
alle mire degli Ezzelini da Romano i
quali, appoggiati dall’imperatore Federico
II, diventano signori di Vicenza e poi puntano
su Bassano, Verona e Padova (1226-37)
e fanno anche un pensierino su Treviso; ma
non basta, ci sono da tener d’occhio le mire
di Ancona, che alleatasi con il sacro romano
imperatore e con il re di Ungheria, Bela
IV, tenta l’assedio e il blocco navale di
Costantinopoli e ci sono infine da considerare
le mire dei feudatari di Creta che tentano
di sottrarsi al controllo veneziano. La
reazione della Repubblica non si fa attendere,
ma prima di muovere la flotta, Jacopo
vuole assicurarsi una certa stabilità nella
terraferma e tenta una mossa diplomatica
per aggirare le velleità degli Ezzelino: invita
Federico II a visitare Venezia [v. 1232],
che grato per l’ospitalità e colpito dalla bellezza
della città conferma tutti i privilegi
commerciali. Sistemate le cose in Occidente,
il doge s’impegna in Oriente: organizza
la riconquista delle fortezze di Creta,
che ritorna sotto il controllo della Repubblica
tra il 1233 e 1234. La flotta capitanata
dai figli del doge libera prima Pola,
poi Zara e infine insegue, raggiunge e incendia
la flotta anconetana. Quest’ultima
serie di vittorie consente al doge di concludere
un trattato di non belligeranza con
l’Ungheria. In seguito, Jacopo mette mano
al riordino delle leggi e dei regolamenti:
procura di far restringere sempre di più la
Promissione, fino ad interdire alla dogaressa
l’accettazione di qualsiasi dono, eccetto fiori
e profumi, poi riprende e rielabora le decisioni
in materia di diritto marittimo raccolte
dal suo predecessore Pietro Ziani e
per la prima volta nella storia dell’umanità
codifica e compendia tutte le norme di
diritto marittimo sotto il titolo di Capitulare
Navium [Cfr. Molmenti, I, 85].
In seguito il doge Ranieri Zen, mantenendo
220
intatta l’ossatura, farà la sua riforma e pubblicherà
il Capitulare Nauticum completando
l’opera (1255).
.Sotto il doge Jacopo Tiepolo comincia
quella pratica di buon governo per mantenere
la pace interna: la Repubblica acquista
il frumento e lo conserva in vasti fondachi
per venderlo poi al popolo «a tenue prezzo»,
una politica calmierante già iniziata
sotto il doge Ziani con la pubblicazione
della Legge annonaria [v. 1173]. Altri interventi
miranti a calmierare i prezzi esigeranno
la creazione di nuove magistrature:
Ufficiali alle Beccarie e Pubblici Macelli (1249),
Giustizia Nuova (1262) per controllare le taverne
e in genere i venditori di vino, Ufficio
al Formento (1286), Collegio alle Biave (1349),
Provveditori alle Biave (1365). Tuttavia, ci
sarà qualche protesta come quella di un
muratore di Murano che il 15 dicembre
1379 (durante la guerra di Chioggia) darà
libero sfogo alla sua rabbia e sarà condannato
alla galera per aver inveito contro i
governanti che mangiano buon pane e
bevono buon vino, mentre ai poveri si
danno farina di miglio rosso, da non potersi
digerire [Cfr. Molmenti, I, 473]. E ci
saranno disordini popolari in coincidenze
con le carestie. A calmare il popolo serviranno
anche le Leggi suntuarie, ovvero le
leggi contro il lusso nel vestire, contro il
cibo troppo costoso per cui non si potranno
avere ospiti e spendere «più di mezzo
ducato a testa e ciò per combattere i costosissimi
banchetti di società in abbominio di
Dio e del mondo» [Molmenti, I, 474]. Anche
il controllo sul vino ha lo scopo di mantenere
la pace interna perché, come scrive
un veneziano del 14° sec., bere un buon vino
equivale alla conquista del paradiso:
«Chi ben beve ben dorme; Chi ben dorme mal no
pensa; Chi mal non pensa mal no fa; Chi mal
non fa in Paradiso va; Ora ben bevé che Paradiso
averé» [Molmenti, I, 474]. Le Leggi suntuarie
sono suggerite da quella norma etica
detta Legge Daula, che, per favorire la concordia
civile, impone sobrietà nei costumi
e anche nell’ostentazione architettonica,
per cui occorre che ci sia «uguaglianza et
similitudine» nelle abitazioni, che tutte le
case siano «pari, simili, di una medesima
221
grandezza et ornato».
.Si realizzano nei luoghi più spaziosi
della città i primi centri di Tiro a segno per
fare esercitare settimanalmente i veneziani
maschi da 16 a 35 anni al tiro della balestra
(il popolo di festa, i nobili in un altro giorno),
attività sportiva che lo Stato dichiara
utile e necessaria in caso di attacchi e/o di
guerra. In breve tempo ogni sestiere avrà il
suo Tiro a segno, e «per ogni sestiere un
capo, coll’obbligo di sorvegliare, riattare o
rimuovere i bersagli [...] alla Giudecca, a
San Vitale, in Barbaria delle tavole, a San
Geremia, a Santa Fosca, a San Polo, a San
Giacomo da l’Orio, a Santa Margherita, a
San Francesco della Vigna, a Sant’Agnese,
a San Maurizio» [Molmenti I 170]. A
Pasqua e Natale, poi, per stimolare tutti
alla competizione, solenni appuntamenti al
Tiro a segno di San Nicolò del Lido e per
l’occasione si fa chiudere l’unica osteria di
vendita del vino sull’isola ...
Il 3 giugno 1514 si stabilirà «di trarre cogli
archi invece che colle balestre, perché le
freze di balestra non erano perfete. In seguito
però [...] incominciossi a trarre con schiopeti
et archibusi, finché, mutata affatto la
maniera di guerreggiare, rimasero soltanto
in vigore gli esercizi a fuoco, che specialmente
dai bombardieri si facevano così al
Lido, come in appositi punti della città»
[Tassini Curiosità ... 265].
Anche la caccia viene incoraggiata, perché
mantiene il fisico agile e vigoroso. Si cacciano
i lupi a Fusina, i cinghiali e gli orsi
intorno alla Badia di Sant’Ilario e nei boschi
presso il Livenza, i fagiani e le pernici nei
boschi di Jesolo, i falconi nell’isola di
Falconera e in quella di Saccagnana, tutta
una serie di volatili in laguna tra cui anatre,
folaghe, trampolieri e chiurli, queste ultime
due specie saranno in seguito protette. Si
caccia con la balestra e l’arco o con la cerbottana,
soffiando pallottole di terra cotta,
poi ci sarà l’invenzione della polvere da
sparo...
Un altro modo per tenere i veneziani allenati
al corpo a corpo è la Lotta con le canne
d’India, o L’arte dell’abbracciare, «rozza e violenta,
e i campioni si afferravano per le
vesti, ricorrendo al torcicollo, al gambetto,
alle strettoie, al bastone»
[Molmenti I 176]. In
seguito questa lotta sarà
sostituita (1292) dalla
Guerra dei pugni che si fa
sui ponti (ancora senza
parapetto) tra settembre
e Natale.
Quasi dello stesso periodo
è invece l’esercizio
incruento e basato sull’equilibrio
detto delle forze
d’Ercole [v. 1296], fatto da
più uomini sia in terra o
sopra un tavolato sorretto
da alcune botti o in
acqua su due peate (barche
piatte), una legata
all’altra.
Un altro tipo di combattimento
corpo a corpo è la
Moresca [v. 1296], «fatto
con certe daghe spuntate
e senza taglio, tirando e
parando colpi a passo
regolare ed in giro» [Molmenti
I 178].
Anche l’origine della
Regata rimanda a queste
prove di forza e di abilità.
L’idea nasce dalla
sfida tra le barche che
portano i balestrieri da S.
Marco al Lido per la gara
annuale di tiro a segno: il
doge mette a disposizione
delle barche
da 30 a 40 rematori dette
ganzaruoli e queste si sfidano
nel tragitto per e
dal Lido. La più antica
regata risale al 1304.
Alcuni derivano il nome
di regata da riga, altri da
remigata, altri ancora da
auriga o dal latino recaptare
(contendere).
.14 luglio: Filippo
Memo procuratore di S.
Marco.
1230
.3 gennaio: gela la laguna.
.Una riforma interna al Maggior Consiglio
divide gli elettori del consiglio stesso in
due categorie, una formata da sette elettori
che durano in carica dal 29 settembre al 29
settembre successivo, un’altra composta da
tre elettori con nomina semestrale, dal 29
marzo al 29 settembre e poi dal 29 settembre
al 29 marzo successivo. I membri uscenti del
consiglio (come specificherà poi espressamente
una legge del 1286) scelgono gli elettori
dell’anno o semestre successivo. In
aggiunta, si decide che il Maggior Consiglio
sia rimpolpato dai membri del Consiglio dei
Pregadi e da quelli della Quarantia al Criminal
per mettere al riparo dalle vicende elettorali
un certo numero di tecnici e di politici
esperti, quindi per evitare di perdere, nella
lotteria delle elezioni, chi con il continuo
maneggio degli affari pubblici ha affinato
abilità necessarie allo Stato. Per garantire al
Maggior Consiglio autorevolezza, si decide
(1238) di aggregare ad esso, senza bisogno
di elezioni, un buon numero delle più
importanti magistrature tecniche e politiche
dello Stato: Capitani delle colonie, Giudici di
Palazzo, titolari di uffici amministrativi e di
polizia e poi (1272) nobili con funzione di
Baili, Castellani, Consoli, Conti, Pretori,
Residenti, quindi (1276) anche Visdomini e
Rettori, e infine (1288) tutti gli Ufficiali di
Rialto. Con queste aggregazioni il numero
degli aggiunti supera ben presto quello degli
eletti e si calcola così che dalle originarie 480
persone [v. 1172] il numero degli aventi
diritto a sedere in Maggior Consiglio si sia
più che triplicato. Il Maggior Consiglio,
infatti, oltre a svolgere un ruolo legislativo,
222
si occupa di attribuire le cariche più importanti
dello Stato ed è presieduto da un consigliere
del doge in carica settimanale.
Al Maggior Consiglio si accede all’età di 25
anni, oppure anche a 20 anni se si è fra i 30
estratti a sorte ogni anno nel giorno di
santa Barbara (4 dicembre), limite poi fissato
a 18 anni. L’ingresso nel Maggior Consiglio
non vuol dire successo politico subito
e comunque. Il giovane patrizio deve
compiere un lunghissimo cursus honorum,
con incarichi secondari in città o nelle colonie
in Levante (poi anche nei possedimenti
di terrafema), prima di poter aspirare, tra i
45 e i 55 ad una carica più alta, come può
essere la nomina a governatore o ufficiale
della flotta o magistrato. Per ottenere incarichi
di governo bisogna invece aver superato
i 55 anni e allora si possono aprire le
porte della Signoria, del Senato e di altre
alte magistrature. Per aspirare alla carica di
doge bisogna aver compiuto i 65 anni, una
legge che conoscerà diverse eccezioni: Da
Mosto riferisce che per essere eletto doge si
deve appartenere a una famiglia iscritta nel
Maggior Consiglio e l’età non deve essere
inferiore ai 30 (poi portata a 40), ma in realtà
pochi sono i dogi eletti a tale età. Si scelgono
molto più vecchi, sia perché più
esperti e più pratici negli affari di Stato, sia
perché così non rimangono troppo a lungo
sul trono dogale.
Il Maggior Consiglio assume in sé ed esplica
tutti i poteri. Essere parte del Maggior
Consiglio, per esempio, significa essere
soggetto di elezione e in quanto tale costretto
ad accettare una nomina, anche se
questa, al limite, non prevede alcun impegno
finanziario per lo Stato, perché per il
patrizio è un dovere servire la patria e un
reato rinunciare ad una carica senza valide
motivazioni; le cariche sono sempre brevi,
al massimo due anni, per assicurare trasparenza
negli atti e nelle decisioni. Per ogni
elezione c’è un proponente (il Piegio o
Pieggio), che garantisce per il candidato nel
caso questi causasse danni all’erario: questo
istituto, detto Pieggeria (o fideiussione),
risulta utilissimo perché sollecita il proponente
ad una scelta oculata del candidato,
evitando così di rischiare il proprio patri-
223
monio per gli errori amministrativi commessi,
in ipotesi, da un incapace. L’istituto
delle Strettezze, infine, è visto come la più
solida fra le garanzie costituzionali, in
quanto si pretende che, a difesa di importanti
decisioni, ci siano particolari garanzie
di procedura, come la verifica del prescritto
numero di partecipanti, l’approvazione
subordinata ad altre approvazioni fatte da
un numero più vasto di consigli, l’imposizione
di una forte sanzione amministrativa
al proponente la modifica ... [quest’ultima
misura ci fa capire che poco o nulla viene
modificato, ma tale sistema, immutato o
quasi (perché alcuni pagheranno pur di
cambiare!) garantirà ai veneziani stabilità e
pace sociale, vogliamo dire millenaria?]. Il
Maggior Consiglio infine elegge se stesso ...
.«Fuoco in Santuario di San Marco, arde
molte scritture antiche & Ducali, & dopo
l’incendio si trova intatto, il sangue miracoloso
di Christo con diverse reliquie» [Sansovino
19].
1231
.14 maggio: Pietro Dandolo procuratore
di S. Marco.
1232
.«Guerra di Candia, et vittoria di Marco
Gradenigo» [Sansovino 19].
.«Imp. viene a Venezia, raccolto & con
ogni cortesia festeggiato solennemente
dalla Republica» [Sansovino 19]: il doge
Jacopo Tiepolo incontra al Lido il sacro
romano imperatore Federico II e lo riceve
sulla propria barca, che non è ancora il
Bucintoro [v. 1311], e insieme vanno a
Palazzo Ducale, dove Federico rimane
ospite per alcuni giorni, durante i quali visita
in lungo e largo la città rimanendo
compiaciuto.
1234
.24 settembre: Giacomo Barbaro procuratore
di S. Marco.
.«Chiesa di San Giovanni & Paolo edificata
dai frati di San Domenico, sul terreno
donato loro dal Doge» [Sansovino 19]. Il
doge Jacopo Tiepolo, dona (1234) un terreno
ai Domenicani (giunti in laguna nel
1226) a seguito di un sogno: candide colombe,
segnate sul capo da piccole croci
d’oro saltellano su quel terreno, a un tratto
miracolosamente fiorito, e due angeli scendono
dal cielo spandendo il profumo di
soavissimi incensi, mentre una voce celeste
dice ‘Questo è il luogo che ho prescelto per i
miei predicatori’ [Cfr. Molmenti I 111]. Mosso
da questo sogno, il doge dona il terreno
ai frati di san Domenico. Questi vi costruiscono
il loro convento e l’imponente Chiesa
di S. Giovanni e Paolo o dei Santi Giovanni e
Paolo [sestiere di Castello], in veneziano S.
Zanipolo per contrazione dei nomi Giovanni
o Zuanne e Paolo, i due fratelli ufficiali
romani martirizzati nell’anno 363. Essa è
l’esempio più notevole di
architettura gotico religiosa in
laguna assieme alla Chiesa dei
Frari. Nel terreno donato dal
doge esisteva un piccolo oratorio
dedicato a san Daniele.
Proprio qui i frati decidono di
costruire la loro imponente
chiesa, lunga oltre 100 metri e
larga quasi 50. Grazie a diversi
lasciti, i frati sono poi in
grado di completare il convento
nel 1293: 12 confratelli,
a seguito del riformatore religioso
Giovanni Dominici, vi si trasferiscono
(agosto 1393) dal Monastero di S. Domenico
di Castello [v. 1312], mentre i lavori
della chiesa, cominciati nel 1246, poi
interrotti a causa di difficoltà finanziarie e
dalla peste del 1368 (altri dicono 1348) continuano
fino alla consacrazione (1430) celebrata
dal vescovo di Ceneda, Antonio
Corrario, nipote di papa Gregorio XII
(1406-15). In seguito, la chiesa sarà rinnovata
con diverse aggiunte, tra cui il portale
realizzato (1459-1564) su progetto di Antonio
Gambello, e diventerà il principale
pantheon della città: vi sono sepolti ben 15
dogi e oltre un centinaio di personaggi
eminenti. Il campanile crolla nel 1395 e
viene sostituito da un piccolo campanile a
vela. L’interno è a croce latina a tre navate
con crociera. La chiesa conserva dipinti di
Giovanni Bellini, Lotto, Veronese, Piazzetta
e sculture di Tullio e Pietro Solari (Lombardo),
A. Vittoria e altri. Sull’abside di
destra si apre la grande vetrata (1460-1515).
Il convento viene dapprima soppresso
(1809), poi diventa Ospedale militare e quindi
Ospedale civile (1819).
1236
.«Guerra sociale in favor del Papa contra
Federico Imp. occupator della libertà
d’Italia» [Sansovino 19].
.Su un’isola disabitata al margine settentrionale
della città iniziano i lavori per
la fondazione della Chiesa di S. Chiara
[sestiere di S. Croce] e dell’annesso monastero
francescano. Il complesso sorge su un
terreno donato da Giovanni Badoer ad una
224
certa Costanza. Nel 1574 è distrutta da un
incendio, ma è ricostruita e riconsacrata
(1620), poi, però, viene soppressa (1807) e
demolita, mentre il monastero, mutilato,
sarà trasformato in Ospedale militare
(1819) e infine in Uffici della Questura
Centrale (inizio 21° sec.). «Il monastero è
legato ad un’antica e singolare leggenda
secondo la quale San Luigi, re di Francia, in
vesti di pellegrino consegnò alle monache
[...] nel 1262 una cassetta contenente un
chiodo delle croce di Cristo» [Franzoi e Di
Stefano 88].
.Risale a quest’anno la più antica legge
riguardante i Camerlenghi di Comun, ma la
loro origine è certamente più remota. Sorti in
numero di due sono portati a tre nel 1527.
Essi risiedono in Zecca ed hanno anche un
ufficio particolare a Rialto. Sono, in sostanza,
i cassieri della Repubblica: tutti i pagamenti,
tranne quelli a cui sono particolarmente
delegate alcune magistrature con cassa speciale,
devono essere compiuti per loro mano,
e ad essi, in conseguenza, si inviano gli ordini
relativi. D’altra parte è ai Camerlenghi che
deve essere versato il denaro riscosso da
tutti gli uffici. Insieme a questa funzione
importantissima essi sono incaricati di vigilare
su tutti gli uffici di riscossione e di proporre
diminuzioni di spese. Inoltre, hanno il
diritto di esigere e di imporre pene ai debitori
dello Stato. In origine dipendono dal doge,
a cui rendono conto mensilmente dello
stato della cassa, ma dal 1471 saranno sottoposti
ai Savi Grandi.
1237
.Ranieri Zen, podestà di Piacenza (dal
1253 doge), fa venire a Venezia dal Monastero
di Pittolo (presso Piacenza), dov’è
morta santa Franca, dodici monache per
fondare una comunità Cistercense. Sei ritornano
a Piacenza, mentre le altre sei rimarranno
definitivamente a Venezia [v. 1238].
1238
.«Guerra seconda con Giovanni Vatazzo
Imp. il quale fatta lega con l’Imp. di Trebisonda,
tenta di occupar Costantinopoli,
& havendo con l’armata sua chiuso lo stretto
di Galipoli & assediata la città, Leonardo
225
Quirino con 25 galee sopraviene & rompe
la chiusura & soccorre la terra. Dalla parte
poi del Mar Maggiore Giovanni Michele
con 16 galee rompe & fracassa l’altra armata
del Vatazzo con honorata vittoria»
[Sansovino 19].
.«Chiesa di S. Maria Celeste fabricata da
donne monache Cistercensi venute da Piacenza,
& aiutate da molte nobili Venetiane»
[Sansovino 19]: si completa l’erezione della
Chiesa di S. Maria Celeste o Assunta in Cielo
poi detta Chiesa della Celestia [sestiere di Castello]
iniziata nel 1119, grazie alla famiglia
Celsi, ed assegnata alle monache Cistercensi
venute da Piacenza. Nel 1253 sorge il
monastero, poi distrutto da un incendio
(1569) innescato da un’esplosione verificatasi
nell’adiacente Arsenale. Il monastero
sarà riedificato da Andrea Palladio. Nel
1581 inizia la rifabbrica della chiesa. I lavori
sono affidati a Vincenzo Scamozzi, ma
vengono bloccati a causa di una profonda
divergenza tra il progettista e le monache,
quindi smantellati e ripresi di sana pianta
(1606). Nel 1611 la chiesa viene consacrata
dal patriarca Francesco Vendramin. Con la
dominazione francese il monastero viene
soppresso e la chiesa demolita (1810). I resti
di personaggi famosi lì sepolti, come quelli
di Carlo Zeno e del doge Lorenzo Celsi
finiranno nell’ossario pubblico dell’isola di
S. Ariano. La preziosa icona marmorea della
Madonna col Bambino, opera del 12° sec.
portata dall’Oriente, è collocata a S. Francesco
della Vigna. Il convento diventa proprietà
della Marina Militare e finirà per
ospitare abitazioni private, l’Archivio
Storico Comunale e uffici universitari.
Le monache della Celestia saranno nel
tempo molto chiacchierate: «Dalle Raspe
[registri delle deliberazioni della Quarantia]
siamo accertati che nei secoli XIV e XV
parecchie di esse non solo accoglievano gli
amanti nel proprio chiostro, ma si ritrovavano
con loro nella villa di S. Elena in quel di
Trevigi [Treviso], oppure in qualche luogo
del Padovano» [Tassini Curiosità ... 156].
1240
.30 giugno: si istituiscono i cinque Savi
ed Anziani alla Pace con il compito di assicurare
la quiete pubblica alla città. Alcuni
sostengono che essi vennero eletti per la
prima volta nell’anno 870 e che sino al 1295
saranno degli ecclesiastici [Cfr. Tassini
Curiosità ... 168]. Essi in seguito cederanno
gran parte del loro ufficio ai Signori di Notte
[v. 1244] per sovrintendere all’ordine pubblico
della città, avendo alle dipendenze i
Custodi dei Sestieri, con giurisdizione su cittadini
e forestieri, laici ed ecclesiastici. I
Signori di Notte svolgono funzioni di polizia
e istruttorie rispetto ai delitti di sangue;
porto d’armi proibite; delitti contro la proprietà,
l’onore, il buon costume; stregoneria,
filtri, malefici. Essi avranno anche compiti
di eseguire sentenze (esazione delle
pene pecuniarie irrogate da altri uffici;
pignoramento di mobili) e promulgare
ordinanze e divieti.
.«Guerra de Veneti a Ferrara, tolta a
Salinguerra Torello Vicario dell’Imperatore
& data dai Veneti al Montelongo Cardinale
Legato del Papa, & esso Salinguerra fatto
prigione e condotto a Venezia» [Sansovino
19]. I veneziani aiutano Gregorio Montelungo,
legato pontificio, per togliere Ferrara
a Torello Salinguerra, vicario di Federico II.
L’evento porta a maturazione la prima crisi
esistenziale della Repubblica che attraversa
226
quasi tutto il secolo.
Dopo la guerra contro
Padova (1214), ecco che
l’occupazione di Ferrara
e la confisca della Romagna
da parte di
Federico II rischiano di
tagliare ai veneziani il
libero accesso al Po. La
Repubblica si mobilita
(1238-40) e riesce ad
impadronirsi di Ferrara
(3 giugno 1240) e ad imporre ai ferraresi (17
agosto) di comprare soltanto da Venezia i
prodotti orientali di cui hanno bisogno.
Negli anni seguenti (1241-47) la Repubblica
sottomette Zara e altre città dalmate sollevatesi
su istigazione dei soliti ungari. Una
nuova crisi esistenziale (1275-90) sarà
indotta ancora dagli ungari e dal patriarca
di Aquileia, che istigano le città istriane e
dalmate, e in particolare Trieste, a riprendersi
la propria autonomia. La Repubblica
concede l’indipendenza politica a Trieste a
patto di non fare concorrenza a Venezia.
L’esempio sarà seguito dalle città istriane.
Nel frattempo, la Repubblica ha esteso la
sua egemonia commerciale alle città
dell’Emilia e della Romagna per cui controlla
le due sponde dell’Adriatico. È a questo
punto, sul finire del secolo, che l’intelligence
veneziana s’interroga sul futuro e prevede
che ben presto dovrà battersi su due
fronti, sul continente e per mare, per cui
tanto vale iniziare ad adottare una politica
di più ampio respiro, cominciare a pensare
alla costruzione di uno Stato da terra per fare
il paio con lo Stato da mar: «La formazione
dell’impero coloniale aveva fatto di Venezia
la maggiore distributrice dei prodotti orientali
in occidente. I suoi mercati avevano
bisogno di trovare le strade alpine e padane
liberamente aperte ai loro traffici e quindi
Venezia doveva assicurarsi l’amicizia delle
potenze padrone di questi punti nevralgici.
Per lungo tempo era bastata la garanzia dell’imperatore
germanico, ma svanita l’autorità
imperiale con la formazione di un’infinità
di comuni [12° secolo] al posto di un
unico trattato era [...] necessario firmarne
parecchi con le città della marca di Treviso,
con Padova, con Ferrara. Questi vicini si
facevano naturalmente pregare e la situazione
peggiorò quando ambiziosi signori,
divenuti padroni di queste città, rifiutarono
a Venezia le garanzie indispensabili»
[Thiriet 57]. I vicini più temibili sono gli
Scaligeri di Verona e i Carrara di Padova,
che arriveranno a minacciare la stessa indipendenza
della Repubblica, come farà per
esempio Padova, che durante la Guerra di
Chioggia scenderà in campo (1379) dalla
parte dei genovesi.
.La Repubblica si assicura il controllo
del Po, massima priorità dell’espansione
commerciale verso Occidente, stipulando
un trattato con i signori di Ferrara: tutte le
merci che arrivano a Ferrara via mare dovranno
passare per Venezia. Per vigilare su
questo diritto e intercettare la via del mare
alle barche lombarde e per controllare la
più importante via di espansione commerciale
verso occidente, ovvero verso i mercati
della pianura padana rappresentati in
primo luogo da Pavia, Venezia fa costruire
sulla riva destra del Primaro (un antico
braccio del Po) il Castello di Marcamé. Sulla
riva opposta i bolognesi costruiranno
nel 1270 il Castello di Primaro per fronteggiare
appunto quello di Marcamè e ciò
sarà causa di una guerra tra Bologna e
Venezia [v. 1271].
.«Guerra sesta di Zara, & vittoria in essa
di Riniero Zeno [Ranieri Zen], che poi fu
Doge» [Sansovino 19].
.«Guerra quarta di Candia con Alessio
Calergi, et altri adherenti» [Sansovino 19].
.23 settembre: grande acqua alta invade
«le strade più che ad altezza d’uomo».
.Giunge a Venezia l’eremita Agostiniano
Giacomo da Fano che acquista un terreno
nel sestiere di Castello e vi costruisce la
Chiesa e il Monastero di S. Anna e S. Caterina.
Nel 1297 gli Agostiniani si trasferiscono a
S. Stefano e così chiesa e convento passano
alle Benedettine che vi si trasferiscono nel
1304. Come molti altri conventi della città,
anche quello di S. Anna si segnala per la
dissolutezza dei costumi, tanto che il 12
settembre 1491 la Quarantia Criminal procede
contro parecchi patrizi rei di avere
commesso atti carnali con le monache del
227
convento. La storia si ripete nel 1608 [Cfr.
Tassini Curiosità ... 29]. La Chiesa di S. Anna
viene ricostruita (1634-59) da Francesco
Contin e il convento è restaurato nel 1765.
Nel 1807 il monastero è soppresso e gli edifici
utilizzati prima come sede di un Collegio
[v. 1802] e poi dell’Ospedale della Marina.
.Un certo Giacomo Lanzuolo porta da
Costantinopoli i resti di san Paolo eremita.
Le reliquie sono conservate nella Chiesa di
S. Zulian, ma una parte sarà in seguito
donata a Buda (Ungheria).
1241
.Ribellione di Zara promossa dal re
d’Ungheria. La Repubblica organizza (1243)
una spedizione e dopo un mese di assedio la
recupera. In seguito (1244) si fa la pace col re
d’Ungheria, che formalmente rinuncia ad
ogni diritto sul territorio zaratino.
.10 dicembre: Tomaso Centranigo procuratore
di S. Marco.
1244
.«Magistrato delli Signori di Notte criminali,
creato dalla Rep.» [Sansovino 19].
Si crea la magistratura dei Signori di Notte
formata prima da uno, poi da due membri
che nel 1262 diventeranno sei, uno per sestiere.
Ad essi è affidata la sicurezza urbana:
una sorta di corpo di polizia scelto con
funzioni di vero e proprio controllo notturno
per prevenire, investigare e reprimere
furti, violenze, omicidi. All’imbrunire, essi
sguinzagliano per la città le loro pattuglie
di guardie disarmate che scrutano «il contegno
dei passanti, fiutando qua e là odor
di mala vita» [Molmenti, I, 97], perquisiscono
i sospetti, portano in prigione quelli
colti in flagranza di reato e poi ricevono il
loro rapporto per eventuali accertamenti o
indagini. Le risultanze sono quindi passate
ai Giudici del Proprio che emettono le sentenze.
In pratica i Signori di Notte sono dei
funzionari che esercitano l’ufficio istruttorio
per conto dei Giudici del Proprio, un organo
giudiziario con funzioni amplissime
nel campo civile e in quello penale, ma nel
tempo le sue competenze saranno drasticamente
circoscritte alle questioni dotali, una
volta sciolto il matrimonio, alle successioni
e alle divisioni fra fratelli su beni immobili
di Venezia del Dogado [Cfr. Da Mosto 90].
I casi minori, riguardanti risse tra popolani
senza gravi conseguenze, sono invece affidati
ai Savi ed Anziani alla Pace. I Signori di
Notte riassumono il governo durante l’interregno
fra la morte del vecchio doge e la
rielezione del nuovo. In seguito (1544), l’organismo
raddoppia, dividendosi in Signori
di Notte al Criminal e Signori di Notte al Civil.
A quest’ultimo sono attribuite le cause per
locazioni di fondi urbani e pegni, gli esami
di testimoni richiesti dall’estero, le esecuzioni
di sentenze straniere e la vendita di
pegni, ma assorbe anche le competenze dei
Capisestiere, ovvero la facoltà di bandire da
Venezia i malavitosi, di arrestare i banditi,
gli assassini e i ladri e quanti arrecassero
disturbo alla quiete [Cfr. Da Mosto 98].
.La giurisdizione penale spetta ai Signori
di Notte [v. 1240], alla Quarantia al
Criminal [v. 1179] e in seguito anche al
Consiglio dei X [v. 1310]: «Supplizi consueti
erano la tortura, riconosciuta dappertutto
spediente necessario di procedura [...] la
galera, il bando con facoltà di uccidere il
colpevole trovato fuori dal confino, l’arrotatura
e la pena di morte per decapitazione,
o per impiccagione tra le due colonne
della piazzetta o tra le due colonne rosse
del palazzo verso la Porta della Carta, e
per descopadura, ossia a colpi di mazza, o
per strozzamento nel carcere, o per annegamento,
o anche, ma assai di rado, sul
rogo. I rei di delitti atroci o contro lo Stato,
o di furti sacrileghi, erano condotti sopra
una chiatta [...] martoriati [...] poi portati in
piazzetta, fra le due colonne, venivano
decapitati e i cadaveri, divisi in quarti,
erano esposti al pubblico. Alcuni reati,
specialmente degli uomini di chiesa, erano
puniti col supplizio della cheba, ossia gabbia
di legno, che si sospendeva a metà del
Campanile di San Marco, e nella quale si
rinchiudevano i delinquenti» [Molmenti I
108]. Qui si poteva essere condannati a
vivere per qualche tempo a pane e acqua,
forniti per mezzo di una cordicella, oppure
condannati a morire d’inedia come
avvenne al prete Jacopo Tanto nel 1392 (in
quell’occasione il papa scomunica il
Consiglio dei X e gli Avogadori di Comun).
Il supplizio della cheba a vita viene
sospeso nel 1518, perdurando invece quello
temporaneo ancora in uso nel 1542.
«Un’altra pena era quella della berlina: il
reo si esponeva sopra un palco col breve
delle colpe commesse sul petto e con una
corona di carta sul capo. La berlina, che era
collocata a Rialto, fu nel 1372 posta fra le
due colonne della piazzetta» [Molmenti I
108]. I prigionieri di guerra erano rinchiusi
nei Granai di Torrenova (al loro posto si
costruiranno i Giardinetti reali), «per i colpevoli
di reati comuni v’erano alcune carceri
in Rialto, altre sparse per la città, chiamate
casoni, dove si rinchiudevano i debitori
e i rei di colpe lievi» [Molmenti, I, 109].
I colpevoli d’alto tradimento venivano rinchiusi
nella Torresella, le prigioni ricavate
nella torre del Palazzo Ducale adiacente il
Ponte dea Paglia. Ritenute poi poco sicure
e certamente sovraffollate, il Maggior
Consiglio delibererà (1362) di costruire le
nuove prigioni [v. 1591].
.Si creano i Giudici di Petizion che tra
l’altro assumono le competenze dei Giudici
al Forestier [v. 1199] e dei Giudici del Proprio
[v. 1244]. Giudicano le controversie per
debiti tra veneziani o in cui c’è un veneziano,
controversie che vanno da 50 lire e poi
da 50 ducati in su. Essi sono anche competenti
su questioni di società e di colleganze
e fino ai primi del Trecento trattano la
materia di rappresaglie e di fallimenti [Cfr.
Da Mosto 92].
.Vengono istituiti posti di guardia a S.
Marco e a Rialto e qua e là sono disseminati
i Casoni, che servono da ricovero per le
pattuglie di sorveglianza e da provvisoria
prigione per gli arrestati. Carceri centrali
sono infine allestiti in alcuni luoghi del Palazzo
Ducale [Cfr. Scarabello 54].
.Si cominciano a creare ricoveri per lebbrosi
e malati: prende l’avvio l’associazionismo
devozionale e assistenziale, si emanano
le prime regole per l’igiene e la sanità,
si strutturano pozzi per l’acqua potabile
e si organizza il trasporto di essa su barche
che l’attingono ai fiumi, si erigono pubblici
granai, si emanano disposizioni per le
228
sepolture e per far fronte agli incendi [Cfr.
Scarabello 55].
.Gerusalemme riconquistata dai musulmani
non tornerà mai più in mani cristiane.
1245
.12 settembre: Filippo Belegno procuratore
di S. Marco.
.Nella contrada dell’Angelo Raffaele,
Antonio Rossi sgozza il padre, la madre, e
tre sorelle. Sarà decapitato e squartato.
1246
.Le monache di S. Cipriano di Mestre
s’installano nell’isolotto di Torcello più vicino
a Burano. Qui edificano il Monastero e
la Chiesa di S. Antonio Abate. Nel 1432 giungeranno
le monache della badia di S.
Marco d’Ammiana, che lasceranno la zona
nel 1810. Dopo di allora rapido decadimento
e del complesso religioso non resterà
traccia alcuna perché abbattuto per far
posto ai Giardini voluti da Napoleone.
1247
.Martino Cappello è il primo podestà di
Torcello con giurisdizione su Torcello, Burano,
Mazzorbo, Ammiana e Costanziaco.
.Da Costantinopoli arriva il corpo
mummificato di san Giovanni Elemosinario
ed è sistemato nella Chiesa di S.
Giovanni in Bragora.
1248
.Inizia la sesta crociata (1248-54) e Venezia
non vi partecipa. Il re di Francia, Luigi
IX il Santo, capeggia la spedizione contro
l’Egitto, roccaforte dei musulmani e base
ideale per penetrare in Palestina, conquista
Damietta (1249) ma è battuto a Mansura e
fatto prigioniero. Liberato in cambio d’un
forte riscatto, fortifica San Giovanni d’Acri
per tentare di salvare gli ultimi residui del
regno di Gerusalemme, ma poi se ne torna
in Francia (1254) consapevole di non essere
riuscito nell’impresa. Fra Templari e
Cavalieri di San Giovanni, tra veneziani,
genovesi e pisani scoppiano allora discordie
e conflitti per ragioni di supremazia e di privilegi,
per cui la Palestina diventa preda
delle invasioni dei mongoli e del sultano del
229
Cairo e le invocazioni dei cristiani d’Oriente
convinceranno Luigi IX a ritentare nel 1270
con la settima crociata.
1249
.17 gennaio: Pietro Trivisano procuratore
di S. Marco.
.Jacopo Tiepolo abdica e si ritira nella
sua casa di Sant’Agostino, dove muore.
Troverà definitiva sepoltura nell’arca marmorea
sulla facciata della Chiesa di S.
Giovanni e Paolo, a sinistra di chi guarda,
quando questa sarà completata.
.Si elegge il 44° doge, Marino Morosini
(13 giugno 1249-1° gennaio 1253), il primo
ad essere eletto dai 41 invece che dai 40 [v.
1178], per evitare il caso di parità. Ha 68
anni ed è stato già duca di Creta e procuratore
di S. Marco. Il suo dogado sarà breve.
Le cose più notevoli sono di carattere diplomatico
e commerciale, come per esempio
gli accordi con Zara alla quale vengono
riconosciuti gli stessi privilegi di Venezia, o
quelli con Ragusa, Tunisi e Genova.
.13 giugno: il nuovo doge giura la Promissione,
che da quest’anno contiene l’obbligo
della repressione dell’eresia. Egli
così nomina i tre Savi all’Eresia cui è
demandata l’inquisizione sugli eretici con
la facoltà massima di mandarli al rogo
previa autorizzazione del Maggior
Consiglio, del Minor Consiglio e dello
stesso doge. I sospetti di eresia, però, sono
prima sottoposti all’esame del patriarca di
Grado, del vescovo di Castello e degli altri
vescovi del Dogado [Cfr. Da Mosto 181].
.Innocenzo IV invoca la sesta crociata
contro gli infedeli e il doge fa orecchie da
mercante: non può schierarsi contro il sultano
d’Egitto, musulmano e infedele per la
Chiesa, e mettere a rischio i trattati commerciali;
lo stesso vale per il sultano, che ha
qualche difficoltà ad accordare privilegi a
mercanti cristiani, ma tant’è, entrambi capiscono
che i vantaggi da ricavare sono «troppo
grandi per non mettere a tacere le esitazioni
della coscienza». Per far star buono il
papa, allora, il doge gli concede d’insediare
a Venezia un Tribunale dell’Inquisizione, avocandosi
però il diritto di nominare i tre
Inquisitori Secolari per la ricerca degli eretici,
«i quali dovevano essere esaminati dai
vescovi, ma giudicati dal Governo come per
ogni altro reato» [Molmenti, I 139]. La Repubblica
cede dunque alle insistenze del
papa e fissa in Venezia una sede del Tribunale
dell’Inquisizione, senza lasciare tuttavia
mano libera alla potenza sacerdotale: lo
Stato tiene sotto sorveglianza e dipendenza
il Tribunale e ne sostiene le spese, mentre i
giudici ecclesiastici pronunziano le sentenze,
ma ai processi devono assistere tre Senatori
con la facoltà di sospendere la discussione,
o d’impedire l’esecuzione delle sentenze,
se ritenute contrarie alle leggi e ai
pubblici interessi [Cfr. Molmenti I 139].
.Si regolano le attribuzioni degli Ufficiali
alle Beccarie che saranno istituiti definitivamente
l’8 luglio 1276 in numero di tre, portati
a quattro nel 1636. Essi hanno l’incarico
di approvvigionare la città e il Dogado di
carni fresche e insaccate, riscuotere il dazio
relativo, curare la bontà della merce in vendita
e la giustezza dei prezzi e dei pesi. Nel
corso del 15° sec. si istituisce, con funzioni
prevalentemente consultive e propositive, il
Collegio alle Beccarie o Collegio dei XII, composto
cioè da due Consiglieri, da due Governatori
delle Entrate, da due Provveditori sopra
Camere, da due Provveditori al Sale e dai quattro
Ufficiali alle Beccarie. Il 19 settembre 1545
si creano i Provveditori alle Beccarie, che
diventeranno organo di controllo degli Ufficiali,
ma si interesseranno soprattutto delle
importazioni di bestiame, in particolare
dall’Europa centrale (Ungheria) e dell’incremento
della produzione interna, vigilando
che nello Stato l’allevamento del bestiame
sia ripartito in proporzione alle possibilità
di tutti i poderi. Nel 1573 le mansioni dei
quattro Ufficiali alle Beccarie
saranno meglio definite,
affidando al primo la cassa
del dazio di Venezia, al
secondo la cassa del dazio
di fuori, al terzo il peso
della carne nei macelli di
Rialto e al quarto quello
dei macelli di S. Marco.
Nel 1598 il Collegio delle
Beccarie è sostituito da un
collegio di cinque Savi
sopra le Beccarie con l’incarico di unirsi ai due
Provveditori alle Beccarie per consigliarli nelle
materie ad essi affidate. Verso il 1620, anche
i Savi sopra le Beccarie saranno soppressi e a
consigliare i due Provveditori alle Beccarie
verranno destinati i cinque Savi alla
Mercanzia. Nel 1678 si aggiungerà un terzo
provveditore, detto aggiunto, con l’incarico
di attendere al Fontego dei Cuoiami, situato
alla Giudecca perché di massima si preferisce
insediare le lavorazioni inquinanti e
pericolose per la laguna ai margini della
città. Ai Provveditori alle Beccarie, unitamente
al Pien Collegio, è affidata anche la deliberazione
sugli appalti della carne dei bovi, dei
vitelli, degli agnelli, dei capretti, dei castrati
e delle carni insaccate degli animali porcini,
a Venezia e nel Dogado [Cfr. Da Mosto 164-
5].
1251
.«Canea città nell’Isola di Candia, fabricata
dai Veneti» [Sansovino 19]. I veneziani
danno il nome del capoluogo (Candia) a
tutta l’isola di Creta.
.Trattato commerciale con Tunisi: sorgono
quartieri veneziani nelle città tunisine a
coronamento dell’espansione seguita al
1204 con numerosi accordi commerciali.
1252
.18 maggio: Raffaello Guoro procuratore
di S. Marco.
230
1253
.Marino Morosini muore e viene sepolto
nell’atrio della Basilica di S. Marco dalla
parte che dà sulla Piazzetta dei Leoncini.
.Si elegge il 45° doge, Ranieri Zen (25
gennaio 1253-7 luglio 1268). Il nuovo doge
viene eletto mentre è podestà a Fermo, un
importante punto strategico eretto su un
colle a circa 50 km a sud di Ancona. Zen,
straricco, era stato consigliere e amico del
doge Jacopo Tiepolo, capitano general da
mar, ambasciatore, podestà a Verona e a
Bologna. Zen giunge a Venezia via mare
verso la fine di febbraio, giura la Promissione
Ducale (in cui compare per la prima
volta il nome Bucintoro, che viene quindi
costruito per la prima volta [v. 1311]) e per
festeggiare la propria elezione organizza in
Piazza S. Marco una giostra di cavalieri.
1255
.25 agosto: Marino Quirino procuratore
di S. Marco.
.A S. Giovanni d’Acri i genovesi s’impadroniscono
della Chiesa di S. Saba e saccheggiano
il quartiere dei veneziani, che
però non tarderanno a riprendersi una
rivincita [v. 1257].
.Il doge Zen promulga un codice del
diritto marittimo intitolato Statuta et ordinamenta
super navibus et aliis lignis: 129 articoli
che regolano i rapporti dell’impresa marittima,
partendo dagli obblighi degli armatori,
alle regole sul trasporto delle merci,
al traffico sui mari, ai diritti dei marinai
(che possono commerciare anche in proprio),
alle date delle partenze delle mude o
convogli marittimi [v. 1085].
.Per alleviare il lavoro dei Giudici del
Proprio [v. 1244] e dei Giudici di Petizion [v.
1244], si creano i Giudici del Mobile. La loro
competenza è limitata a controversie di poco
valore. Rientrano pure nelle loro competenze
tutte le controversie su beni mobili
(quando l’attore non ha documenti o testimoni)
e le controversie per fitti di case trascorsi
cinque anni dall’abbandono della
casa da parte dell’inquilino [Cfr. Da Mosto
94]. Intorno a questa data sono creati anche
i Giudici del Procurator per risolvere le liti in
231
cui attori o convenuti sono i Procuratori di
S. Marco.
1256
.Risale a quest’anno il primo decreto del
Maggior Consiglio che riguarda gli Ufficiali
alla Dogana da Mar, una magistratura che
forse opera già prima di questa data e che
si occupa di riscuotere i dazi imposti sulle
merci importate per via di mare.
.«Guerra sociale in favor del Papa, contro
Azzolino [Ezzelino] da Romano Tiranno
della Marca Trivisana» [Sansovino 19]. Si
tratta della guerra/crociata contro il tiranno
Ezzelino da Romano che porterà alla liberazione
di Padova e di gran parte della sua
signoria nel Veneto. È questa una delle
prime avventure militari veneziane in terraferma
ed è condotta da Marco Badoer. La
questione sarà risolta tra il 1256 e il 1260,
prima con la liberazione di Treviso, poi di
Padova e nel 1259 con la sconfitta definitiva
degli Ezzelini a Cassano d’Adda, dove essi
si scontrano con la lega formata da Venezia,
Treviso, Vicenza, Verona, Mantova e truppe
papaline di Alessandro IV. Ezzelino III
muore nello stesso anno, mentre Alberico
rinchiusosi nel suo castello di S. Zenone (tra
Asolo e Bassano), sarà catturato l’anno successivo
e trucidato assieme a tutta la famiglia.
.Il Maggior Consiglio nomina tre Provveditori
di Comun che si occupano della mercatura,
ma poi finiranno anche per interessarsi
di navigli e delle arti, in particolare
vigileranno sulle arti della lana, della seta e
dell’oro, ma pure sull’arte vetraria sulla
quale ha l’alta ispezione il Consiglio dei X.
Questa nuova magistratura sembra anticipare
la Camera di Commercio [v. 1806]. Verso
la fine del 15° sec. i Provveditori di Comun diventeranno
centrali in tutte le operazioni di
politica urbana e di trasformazione ambientale
dell’urbs di Venezia: essi verranno incaricati
di tutto ciò che riguarda il Comune,
sostituendosi ai Capisestiere ma anche ai
Giudici del Piovego [v. 1205] e interessandosi
quindi della manutenzione e/o rifacimento
di strade, ponti e pozzi, o dell’escavo periodico
dei canali interni, operazione che
garantisce la salvezza della laguna e la possibilità
di abitarvi evitando
gli interramenti e i ristagni
e mantenendo equilibrato
e inalterato il rapporto tra
le acque interne e quelle
esterne. I Provveditori di
Comun avranno anche altri
incarichi come quelli sul
controllo delle attività produttive
e su materie di
ordine sociale: disciplina
su tutte le Scuole, ad eccezione
delle Scuole Grandi [v. 1260], controllo
sui servizi pubblici come i traghetti e i corrieri,
concessioni di cittadinanza. In breve,
essi saranno incaricati di tutti gli affari che
riguardano il Comune, comprendendo la
prevenzione incendi, la regolazione del
gioco del lotto ...
I tre nobili sono eletti per 16 mesi. Di questi,
il proto (affiancato da aiutanti) è la principale
figura tecnica, egli effettua sopralluoghi,
verifica e dirige i cantieri, compiti
che saranno ulteriormente definiti nel 1559
quando si stabilirà che il proto «debbi et sii
obbligato [...] andar per la città et veder ove
li sono busi sopra strade, come salizadi,
ampi et ponti et quelli conzar»; il cassiere è
responsabile della gestione delle due casse,
una destinata ai lavori di escavazione dei
canali e una ai lavori riguardanti strade,
ponti e pozzi. L’azione dei Provveditori di
Comun, che si svolge sul tessuto urbano, è
quindi parallela a quella dei Savi alle Acque
[o Savi ed Esecutori alle Acque], che ‘vigilano’
su canali interni, isole e laguna, un
compito che prima spettava ai Giudici del
Piovego e che in seguito passerà sotto la giurisdizione
del Consiglio dei X [v. 1310] e del
Senato in via diretta o tramite apposite
commissioni.
Al termine del processo di riforma amministrativa
saranno attive ben tre magistrature,
i Giudici del Piovego, i Provveditori di
Comun e i Savi alle Acque. Il compito dei
Giudici del Piovego cessa nel momento in cui
è garantita la tutela giuridica del bene demaniale
e dello spazio pubblico perché
questo è il compito di tale magistratura: definire
le pertinenze pubbliche, vigilare sulle
aree demaniali per impedire costruzioni il-
232
legittime e quindi espletare indagini e considerare
di proprietà pubblica tutto ciò che
non si può dimostrare essere di proprietà
privata ... È una lotta continua perché soprattutto
artigiani e negozianti tendono ad
invadere temporaneamente la proprietà
pubblica e trasformarla nel tempo in proprietà
privata ... e si varano delle prescrizioni
di modo che «sarà anco levata l’occasione
ad ognuno che senza alcun rispetto
va dilatando li suoi termini appropriandosi
di quello che non è suo» [una vecchia pratica
che ancora continua nella città del 21° sec.
là dove i proprietari di immobili hanno messo
un cancello all’imbocco della propria calle e
questo cancello spesso si è trasformato da aperto
di giorno e chiuso di notte in chiuso sempre,
diventando di fatto proprietà privata sottratta
al pubblico ...]. Infatti, nel 1534 un proclama
vieterà a tutti gli artigiani di lavorare sopra
il suolo pubblico. Dove cessa il compito dei
Giudici del Piovego comincia quello dei
Provveditori di Comun che hanno un proprio
portafoglio, possedendo cioè strumenti e
disponibilità finanziarie per operare direttamente
allestendo cantieri.
.La Repubblica dona il Monastero e la
Chiesa della Santissima Trinità, in veneziano
Santa Ternita [sestiere di Dorsoduro],
sorti tra l’11° e il 12° sec., ai Cavalieri Teutonici
come premio per l’aiuto ricevuto
contro i genovesi. Nel 1592, soppresso da
papa Clemente VIII il priorato veneto dei
Cavalieri, si assegna il complesso al Patriarcato
di Venezia per la fondazione di un
Seminario di chierici, che nel 1630 sono trasferiti
a Murano perché qui sorgerà la Chiesa
della Salute.
1257
.I veneziani, decisi a vendicare lo sgarbo
genovese [v. 1255], arrivano a S. Giovanni
d’Acri con una flotta di 13 galee comandata
da Lorenzo Tiepolo e col preciso incarico
di restituire la pariglia ai genovesi: i veneziani
entrano nel porto, incendiano e affondano
due galee genovesi, predano 23 navi
mercantili e saccheggiano il loro quartiere,
quindi occupano la Chiesa di S. Saba, causa
del contendere. A ricordo dell’evento, Tiepolo
trafuga dalla chiesa la Pietra del Bando
(«un cippo di colonna di granito rosso
orientale») e i due Pilastri Acritani di marmo
bianco e quadrangolari, due monumenti
che saranno collocati lungo la parete
sud della Basilica di San Marco, a fianco
della Porta della Carta. Questo scontro con i
genovesi apre una guerra lunga 14 anni
(1257-70) durante la quale la Repubblica
lotta con così tanto vigore militare e diplomatico
che Genova finisce per acconsentire
ad una tregua.
1258
.24 giugno: primo vero scontro tra Genova
e Venezia, dopo la scaramuccia del
1257. Le due flotte sono ben armate, Venezia
schiera 75 navi e Genova 82. S’ingaggia
la battaglia nel golfo di S. Giovanni d’Acri
e i genovesi si vedono affondare o prendere
la maggior parte delle navi per cui fuggono.
I veneziani li inseguono con una
squadra comandata da Giacomo Dandolo e
li raggiungono vicino a Trapani, dove li
sbaragliano. La guerra tra le due repubbliche
innesca ripercussioni nel traffico marittimo:
Venezia è costretta a scortare i convogli
e ciò aumenta i costi a danno del commercio
lagunare.
.28 settembre: risale a questa data la prima
documentazione sui tre Patroni all’Arsenal,
incaricati della gestione, della sorveglianza
e della piena responsabilità dell’Arsenale
sotto il profilo tecnico, amministrativo
e contabile. Essi devono dunque sovrintendere
all’Arsenale di giorno e di notte.
Nel 1486 l’obbligo di risiedere in Ar-
233
senale durante la loro carica viene ristretto
alla dimora di almeno uno dei tre per settimana.
Poi, con la nomina dei Provveditori
all’Arsenale [v. 1442], la loro importanza
diminuirà e così uno di loro sovrintenderà
alle costruzioni, un altro agli approvvigionamenti
e il terzo al mantenimento e alla
cura degli immobili. Altre magistrature sopra
l’Arsenale sono il Collegio sopra l’Arsenale,
gli Ufficiali alla Camera del Canevo
(cioè il deposito di cordami), poi detti Visdomini
alla Tana, e gli Inquisitori all’Arsenale.
.I medici si costituiscono in associazione
professionale e si danno uno statuto che
proibisce loro di percepire dai farmacisti
delle percentuali sui prezzi delle medicine.
Ai farmacisti invece è proibito vendere medicine
senza ricette. In aggiunta, un decreto
obbliga i medici, anche i più illustri, a visitare
gratuitamente i poveri.
1259
.17 novembre: Marco Soranzo procuratore
di S. Marco.
1260
.Si istituiscono le prime due Fraterne, poi
dette Scuole, edificate da corporazioni o da
istituzioni caritatevoli o religiose, con finalità
assistenziale: Scuola della Carità e Scuola
di S. Marco. Il termine confraternita è quello
più usato per designare associazioni altrimenti
chiamate gilde, fraglie, compagnie,
scuole. A Venezia sono chiamate Scuole e l’espressione
deriva appunto da schola nel
senso di associazione. I componenti si dedicano
all’attività spirituale e a quella filantropica
di assistenza per i bisognosi (i poveri
e i malati), per cui vengono chiamate
anche Associazioni di devozione e pietà. Esse
si formano per aggregazione di fedeli secondo
la nazione o la città o la provenienza:
«a Venezia abbiamo le scuole nazionali,
come quella dei greci, schiavoni [...], albanesi,
tedeschi; o sulla base regionale e cittadina:
dei furlani, milanesi, lucchesi, fiorentini,
bergamaschi. Esiste anche un’altra
divisione in Scuole Grandi e Scuole Piccole,
sulla base degli edifici specifici e del numero
dei confratelli» [Niero 74]. Sarà utile rilevare
che all’interno delle Scuole vi è una distinzione
tra confratelli ricchi e poveri e dal
16° sec. sarà proibito ai patrizi, per iniziativa
del Consiglio dei X, d’iscriversi alle
Scuole. A controllare le Scuole Grandi ci sono
dapprima i Provveditori alla Giustizia Vecchia,
poi in via provvisoria (1622) il Consiglio
dei X e in via definitiva (1627) tre Inquisitori
e Revisori sopra le Scuole Grandi con
il compito di rivederne il funzionamento e
proporre le opportune riforme per l’eliminazione
degli abusi. I Provveditori di Comun
controllano le Scuole Piccole o minori [v.
1260]. Le Scuole Grandi più importanti saranno
nel tempo 7: Scuola dei Battuti (o di S.
Maria della Carità), Scuola di S. Marco, Scuola
di S. Giovanni Evangelista; Scuola della Misericordia;
Scuola di S. Rocco, Scuola di S. Teodoro
e Scuola dei Carmini.
La Scuola dei Battuti, la prima ad essere
creata, diventerà sede delle Gallerie dell’Accademia
[v. 1807].
La Scuola di S. Marco [sestiere di S. Marco],
riservata ai nobili è creata accanto alla Chiesa
di S. Giovanni e Paolo; l’edificio incendiatosi
e quasi distrutto viene rimaneggiato
(1485) da Pietro Lombardo, mentre lo
scalone interno e la facciata sono assegnati
(1490-95) a Mauro Codussi che subentra
nella direzione dei lavori. Nel 1815 gli austriaci
la modificano internamente e la
scuola diventerà la sede dell’Ospedale Civile
di Venezia.
La Scuola di S. Giovanni Evangelista nasce
nel 1261 presso la Chiesa di S. Aponal e nel
1307 si trasferisce a S. Giovanni Evangelista;
la costruzione è poi rimaneggiata da
Pietro Lombardo (1481), quindi da Mauro
Codussi, che ricostruisce la grande scalinata
interna, e infine da Giorgio Massari. Nel
21° sec. viene utilizzata per ospitare importanti
convegni e manifestazioni a livello
nazionale ed internazionale.
La Scuola della Misericordia sorge a Cannaregio
nel 1310 ed è detta vecchia per distinguerla
dalla nuova che sorgerà poco lontano
nel 1534 edificata da Sansovino.
La Scuola di S. Rocco [sestiere di S. Polo],
fondata nel 1478 senza una sede fissa,
acquisirà il corpo di san Rocco nel 1485 e
allora si realizzerà una sede appropriata: la
Scuola Grande Arciconfraternita di S. Rocco
234
sarà la più grande e prestigiosa di tutte le
scuole. I lavori sono affidati prima a Bartolomeo
Bon, poi gli subentrano i fratelli
Sante e Giulio Lombardo e infine completerà
l’edificio lo Scarpagnino al quale dobbiamo
la conclusione della facciata e lo scalone
interno. Ad impreziosire gli interni si
affida il compito a Tintoretto, il quale porta
a termine molti dei suoi capolavori, dando
vita ad un ciclo di opere che lo consacrano
tra i più grandi dell’arte pittorica veneziana
e mondiale. La Scuola contiene anche
opere di Giorgione, Tiziano e Tiepolo. Nel
21° sec. sarà l’unica dotata di personalità
giuridica.
La Scuola di S. Teodoro [sestiere di S. Marco],
creata nel 1552, soppressa nel 1807, quindi
adibita prima a sede del Cinema Massimo
[Cfr. Spinazzi 16] e poi a sala-mostre.
La Scuola dei Carmini [sestiere di S. Polo],
fondata nel 1594 e considerata grande nel
1767, è prima ospitata dalla Chiesa di S.M.
del Carmelo, ma poi erige una propria sede
vicino al Campo S. Margherita perché lo
spazio offerto dalla chiesa risulta insufficiente
[v. 1625].
Le Scuole Piccole saranno tutte le altre. Prima
della soppressione napoleonica (1806-
10) se ne conteranno fino a 925 [Cfr. Vio,
che ad ognuna di esse dedica una scheda],
ma alcune tenderanno a gareggiare con le
Scuole Grandi, com’è il caso della Scuola di S.
Orsola, fondata il 16 luglio del 1300, che
porrà grandissima cura nella preparazione
della festa, nella realizzazione dei santini ...
Se le Scuole Grandi possiederanno un edificio
e in proporzione una chiesa come si potrà
vedere ancora nel 21° sec. nelle sedi di
S. Rocco, S. Giovanni Evangelista e dei Carmini,
le Scuole Piccole avranno un loro piccolo
edificio o l’uso di un altare riservato a
loro nelle chiese parrocchiali come S.
Stefano, i Frari, S. Giovanni e Paolo ...
Tra le ‘maggiori’ Scuole Piccole si possono
ricordare le seguenti: la Scuola di S. Maria del
Rosario, ospitata nella Chiesa di S. Giovanni e
Paolo; la Scuola di S. Fantin, poi sede
dell’Ateneo Veneto; la Scuola del Santissimo
Sacramento a S. Zaccaria; la Scuola di S.
Pasquale Baylon, creata nel 1603 e attiva fino
235
al 1937; la Scuola di S. Giovanni Battista alla
Celestia (poi sede dell’Archivio Storico Comunale);
la Scuola di S. Martino; la Scuola del
Santissimo Sacramento a S. Pietro di Castello.
A fianco delle scuole di devozione veneziane
ci saranno quelle degli stranieri abitanti
a Venezia e avremo così la Scuola degli Albanesi
(la cui sede definitiva sarà la Chiesa di
S. Maurizio), la Scuola di S. Nicolò dei Greci
(sorta nel 1498 sul Rio di S. Lorenzo), la
Scuola di S. Giorgio dei Schiavoni [v. 1451]. In
sintesi ciascuna Scuola avrà uno statuto o
mariegola e una sede sociale vicino o confinante
alla chiesa del proprio santo patrono,
mentre all’interno della chiesa un altare
sarà riservato alla scuola [v. 1173]. Il 25
aprile, giorno di S. Marco, tutte le Scuole si
riuniscono nella Basilica di S. Marco.
1261
.13 marzo: Trattato di Ninfeo. Nella piccola
città di Ninfeo (poi Kemalpasa) Michele
VIII Paleologo, basileus spodestato e coimperatore
di Nicea (con Giovanni IV
Lascaris, che verrà poi eliminato dallo stesso
Paleologo) si allea con Genova. Il trattato
prevede la conquista dell’impero latino
d’Oriente, sorto dopo la conquista crociata
di Costantinopoli [v. 1204], e dei possedimenti
in mano ai veneziani, tra cui Creta e
Negroponte: il basileus oppone così alla
potenza navale di Venezia quella di Genova,
assicurando ai genovesi le stesse prerogative
già concesse ai veneziani in passato.
I genovesi, infatti, si assumono il compito
di difendere Costantinopoli con una
flotta lì ormeggiata per evitare incursioni
delle navi veneziane, impegnate in una
operazione militare nel Mar Nero, e di
provvedere poi alla difesa marittima del
ricostituito impero. Da parte sua, il basileus
s’impegna a scacciare i veneziani dal proprio
territorio e di concedere ai genovesi il
controllo marittimo degli stretti per il Mar
Nero e privilegi commerciali.
.«Perdita della città di Costantinopoli,
colla quale si fuggono i Veneti, et l’Imp.
Francese a Negroponte, occupata furtivamente
da Michele Paleologo, che se ne fa
Imperatore, restituendo i Greci in dominio»
[Sansovino 19, che colloca l’episodio nel
1259]. L’impero latino di Costantinopoli si è
ridotto ad un territorio limitrofo alla stessa
città ed è diventato «un frutto maturo pronto
per essere raccolto»: casualmente, il 12
luglio il generale bizantino Alessio Strategopulo,
alla testa di un piccolo esercito inviato
per controllare le frontiere con la Bulgaria, si
accorge che la città è completamente sguarnita
perché la maggior parte delle forze
franche e della flotta veneziana sono impegnate
nell’assedio di una fortezza sul Mar
Nero. Senza incontrare resistenza alcuna,
l’esercito bizantino occupa la città. L’imperatore
latino Baldovino II fugge ponendo
fine al dominio latino dell’impero. Il 15 agosto
successivo l’imperatore fa il suo ingresso
nella città che lo accoglie trionfante. Cessa
dunque l’impero latino d’Oriente (1204-
1261) e si ricostruisce l’impero bizantino,
che durerà fino alla sua caduta (1453): nuovi
dominatori commerciali saranno i genovesi,
che ne controlleranno per circa due secoli le
sorti, fra alterne vicende.
.«Magistrato della Giustizia Nova creato
dalla Rep. altri dice sotto Sebastiano
Ziani» [Sansovino 2].
.Aprile: si creano due Procuratori di S.
Marco: Giovanni Michele (il 2) e Giacomo
da Molino (il 19).
.I fratelli Nicolò e Matteo Polo hanno interessi
commerciali a Soldaia, vecchia città
bizantina della Crimea, passata sotto il
potere dei mongoli nel 1249, e adesso colonia
veneziana. Essi si spingono all’interno,
percorrendo un tracciato eccezionale, e arrivano
in Cina, dove il capo dei mongoli, Kubilai
Khan (1260-94), consegna loro un’ambasciata
per il papa: i mongoli desiderano
associarsi con i cristiani contro i musulmani.
Così i due fratelli dopo otto anni ritornano
a Venezia, ma poi ripartiranno per l’Oriente
con Marco Polo [v. 1271].
1262
.«Vittoria contra i Genovesi di Gilberto
Dandolo Padre di Giovanni Doge» [Sansovino
20]: La flotta veneziana, capitanata da
Gilberto Dandolo, riesce ad infliggere due
pesanti sconfitte a quella genovese guidata
da Pietro Grimaldi: una (1262) al largo del
Peloponneso, l’altra (1263) presso Settepoz-
236
zi, nel golfo di Nauplia
o Napoli di Romània.
.Nell’isola di S.
Lazzaro si fonda l’Ospedale
dei Mendicanti
per accogliere i lebbrosi
che dal 1224 erano
ospitati in un piccolo
ospedale sorto in una
corte della parrocchia
di S. Trovaso [sestiere
di Dorsoduro].
Diminuiti i malati, l’ospedale
finisce per ospitare anche «mendicanti
e vecchi impotenti». Questi ultimi,
assieme a orfani, orfanelle e fanciulle
abbandonate saranno poi accolti nella
nuova sede realizzata dalla carità pubblica
tra S. Giovanni e Paolo e le Fondamente
Nove. Al centro dell’ospedale, Vincenzo
Scamozzi costruirà la Chiesa dei Mendicanti
(1601-1631), tranne la facciata in seguito
affidata a Giuseppe Sardi (1673). Le prime
notizie sull’attività musicale ai Mendicanti
risalgono al 1604; apprendiamo che lo studio
della musica è diviso in tre cicli: incipienti
(le ragazze fino a 16 anni), profitienti
(fino a 21), esercitanti (fino a 31). Nel 1744 lo
scrittore francese J.J. Rousseau, affascinato
dalla bellezza delle voci delle putte del coro,
dirà di non conoscere nulla «di così voluttuoso,
di così commovente». Il complesso
dei Mendicanti, chiuso dopo la fine della
Repubblica e trasformato in ospedale militare,
diventerà l’Ospedale Civile (1819).
1263
.L’Ospedale che la Repubblica ha istituito
nel 1224 per la cura dei lebbrosi nella parrocchia
di S. Trovaso [sestiere
di Dorsoduro] viene confinato
nell’isola di S. Lazzaro
allo scopo di cautelarsi da
possibili epidemie.
.Tutti i debiti pubblici
notevoli vengono consolidati,
impegnandosi lo Stato
a pagare soltanto l’interesse
fissato al 5%, che sarà versato
fino al 1379.
.L’antico dominio nel Levante non è più
quello di una volta e il calo degli affari si
ripercuote sul bilancio dello Stato: sono imposti
nuovi dazi sulle merci in transito e una
tassa sul macinato, la quale scatena, caso unico,
una vera e propria rivolta. I malumori
montano e sfociano in tumulti e sommosse
di piazza. Per ristabilire l’ordine il doge è
costretto a far revocare l’odiosa tassa, ma
una volta placatisi gli animi, fa arrestare,
imprigionare e giustiziare una dozzina di
caporioni tra i quali alcuni nobili.
1264
.«Acri città in Soria espugnata da Andrea
Barozzi Generale di 55 galee, contra i
Genovesi» [Sansovino 20].
.Combattimento di Durazzo: l’ammiraglio
genovese Simone Grillo appostatosi
presso Durazzo assale un convoglio di navi
veneziane provenienti dall’Oriente facendo
un ricco bottino.
.La barena chiamata Cavana o Cavanella,
perché usata come discarica della città,
diventa adesso, grazie appunto all’apporto
di detriti, un’isola abitata che sarà chiamata
La Grazia.
.I cronisti riferiscono che si istituisce quest’anno
l’organo giudiziario degli Auditori
Vecchi, composto da tre membri che giudicano
in appello le sentenze civili dei magistrati
di Venezia, Dogado e Terraferma,
competenza estesa in seguito anche allo Stato
da mar. Secondo i documenti relativi a questa
magistratura, invece, l’istituzione risale al 7
settembre 1343. Si chiamano anche Avogadori
Civili per differenziarli dagli Avogadori di
Comun che giudicano in appello le cause
penali. Nel 1410, con l’aumento del lavoro,
provocato dalle nuove conquiste in terraferma,
si istituiscono altri tre auditori per cui
agli Auditori Vecchi rimangono le appellazioni
di Venezia, del Dogado e dei possedimenti
marittimi, mentre le altre sono assegnate
agli Auditori Novi che nel 1444 si faranno
carico anche delle appellazioni dell’Istria e
dei paesi oltre il Carnaro. Nel 1492, per assistere
gli Auditori Novi vengono istituiti gli
237
Auditori Novissimi [Cfr. Da Mosto 85].
.La veneziana Tomasina Morosini sposa
il futuro re di Ungheria Stefano V (1270-
71). Nel 1265 nasce Andrea III, detto il
Veneziano, che regnerà dal 1290 al 1301.
Stefano morirà a Venezia nel 1271.
1265
.7 febbraio: Marino Cappello procuratore
di S. Marco.
.Grazie all’azione diplomatica, Venezia
garantisce un minimo di respiro ai suoi
commerci in Levante, sottoscrivendo una
tregua quinquennale con il basileus per la
mediazione di papa Clemente IV e del re
Luigi IX. Durante tutto il regno del basileus
Michele VIII (1259-82), però, Venezia svolge
un ruolo ambiguo: da una parte i veneziani
adulano il basileus per ottenere favori e questi
godrà nel metterli contro i genovesi, dall’altra
tramano per la restaurazione ‘forzata’
dell’impero latino d’Oriente [v. 1266].
.Il Ponte di Rialto viene rifatto su palafitte
[v. 1173].
1266
.22 gennaio: Leonardo Veniero creato
procuratore di S. Marco.
.Giugno: «Vittoria contra i Genovesi di
Iacomo Dandolo et di Marco Gradenigo a
Trapani» [Sansovino 20, che però la colloca
nel 1263]. La squadra veneziana, forte di 27
galere vince quella genovese formata da 28
galere al comando di Lanfranco Borborino
della Turca [E. Treccani].
.Si stabilisce che nessun forestiero possa
far costruire una nave a Venezia senza il
permesso del doge, della Quarantia e del
Maggior Consiglio [v. 1286].
.Si vara una legge con la quale si obbligano
i proprietari di case di Venezia a non
dare in affitto i loro immobili alle prostitute.
Una misura che cerca di porre un freno
alla dilagante prostituzione e tenta di scoraggiare
la gente perbene dal mescolare i
propri affari con quelli delle prostitute e
dei loro mezzani. L’incarico di vigilare viene
assegnato ai Signori di Notte [v. 1244].
.Il papa, temendo un accerchiamento,
invita Carlo d’Angiò, fratello del re di
Francia, a prendere il controllo dei territori
normanni del sud controllati dalla Casa di
Svevia o Hoenstaufen. L’ultimo re normanno,
Guglielmo II (1166-89), aveva fatto sposare
la sua prozia ed erede al figlio del Barbarossa,
Enrico VI (1190-1197) della famiglia
Hoenstaufen. Federico II (1212-1250),
suo figlio ed erede, si era posto in grave disaccordo
con i papi i quali temevano che il
consolidamento della potenza imperiale
degli Hoenstaufen in Italia potesse segnare
la fine della propria sovranità su Roma e
sull’Italia centrale. Morto Federico II (1250)
e subito dopo il figlio Corrado (1254), che
non lascia alcun legittimo successore, il papa,
avvalendosi del tradizionale diritto di
grande feudatario del regno di Sicilia, ne
conferisce il possesso a Carlo d’Angiò, che
sconfigge il figlio illegittimo di Federico II,
Manfredi di Hoenstaufen, e tenta di legittimare
il suo nuovo ruolo ridando vita agli
antichi piani di conquista di Costantinopoli
che aveva rappresentato il sogno dei normanni
fin dal tempo di Roberto il Guiscardo
[Cfr. McNeill 62]. Il basileus Michele
VIII mette in atto le sue contromosse durante
il Concilio di Lione (1274): cerca l’appoggio
del papa con la promessa di sottomettere
la Chiesa greca a quella romana.
Venezia esita ad allearsi con Carlo perché
teme che la realizzazione del sogno normanno
potrebbe significare per la sua flotta
l’imbottigliamento nell’Adriatico, ma poi
si convince. Tuttavia, nel momento stesso in
cui Carlo si decide per l’attacco a Costantinopoli
in Sicilia, scoppiano i Vespri siciliani
[v. 1282].
.Il Maggior Consiglio decreta che tutte le
sue deliberazioni siano trascritte e che un
esemplare venga conservato in Quarantia.
Si può quindi far risalire a questo tempo l’inizio
della Cancelleria Ducale che nel 1402
sarà divisa in tre sezioni: Cancelleria, Cancelleria
Secreta, Cancelleria Inferiore. La prima
conserva gli atti riguardanti l’amministrazione
generale ordinaria e la legislazione, la
seconda conserva gli atti di carattere riservato,
la terza (così detta perché collocata nel
primo piano del Palazzo Ducale, ovvero nel
piano inferiore alle altre due) conserva gli
atti speciali della giurisdizione personale
del doge, quelli sul Palazzo ducale, sulla
Cappella Ducale e, dal 1316, gli atti notarili
[Cfr. Da Mosto 2]. Importante membro della
Cancelleria è il Segretario alle Voci (così detto
per via delle cariche da eleggersi che sono
stridate, cioè proclamate nei consigli), che
tiene il registro delle elezioni da farsi in
Maggior Consiglio e in Senato assieme al
registro delle scadenze delle cariche.
1267
.18 aprile: Giacomo Contarini, che sarà
poi doge, creato procuratore di S. Marco.
.Piazza S. Marco, già acciottolata sotto il
doge Sebastiano Ziani [v. 1172], viene ora
allargata [176m lunga, larga 82 sul lato
della basilica e 57 sul lato opposto], inglobando
il brolo delle suore di S. Zaccaria,
quindi pavimentata con mattoni in cotto a
spina di pesce. In seguito, durante il dogado
di Antonio Venier la piazza sarà rialzata
e la pavimentazione rifatta ancora in cotto,
ma non più a spina di pesce bensì a scomparti
quadrati con l’aggiunta di liste in pietra
d’Istria (1392). La parola liste darà origine
ad una nuova parola, liston, che indicherà
passeggio come si vede nella tela di Gentile
Bellini, Processione in Piazza San Marco
(1496). La piazza sarà ripavimentata nel
1495 e nel 1566, poi restaurata (1626) e infine
rinnovata su disegno di Andrea Tirali [v.
1723]: sarà lastricata con la trachite euganea,
proveniente cioè dai Colli Euganei, e
riquadri in pietra d’Istria. L’ultima pavimentazione
sarà ancora realizzata in trachite
euganea (1888-1893), riprendendo
quasi integralmente il vecchio disegno delle
greche di Tirali.
238
.Ambasciatori di Parenzo chiedono la
protezione veneziana. Seguono altre dedizioni
di paesi vicini: Cittanova (1270),
Capodistria (1278), Pirano (1283).
1268
.«Magistrato del Procurator, et Giudici
per le corti creati dalla Rep.» [Sansovino 20].
.14 febbraio: Nicolò Celsi procuratore di
S. Marco.
.30 aprile: si istituiscono i Visdomini al
Fontico dei Tedeschi. Sono tre membri, poi
portati a quattro, che con l’aiuto di tre scrivani
e un fonticario o custode, gestiscono il
Fondaco o Fontego dei Tedeschi, garantendone
il buon ordine e la disciplina e svolgendo
funzioni di dogana per le merci da e
per l’Alemagna.
.29 maggio: si istituiscono gli Ufficiali al
Dazio del Vin competenti sulla città e Dogado.
Essi riscuotono i dazi di importazione
e di esportazione sul vino, sull’uva e
sulla vendita al minuto (a spina) del vino
nelle osterie.
.15 luglio: il Maggior Consiglio istituisce
il cancellier grando o gran cancelliere, una figura
del popolo, la massima carica riservata
all’ordine cittadinesco, una sorta di controfigura
dogale, che funziona da ‘orecchio
del popolo’, considerato che l’Arengo non
esiste più. Egli rappresenta il popolo e come
il doge viene eletto a vita; veste di porpora,
con una pompa esteriore in alcuni casi simile
a quella del doge, ed è il capo della Cancelleria
Ducale (intesa come ufficio e archivio);
primo segretario in tutte le sedute del
governo con precedenza anche sui Senatori,
la sua importanza è seconda solo ai Procuratori
di San Marco. Al di là della pompa,
il suo compito è soprattuto quello di sorvegliare
la registrazione degli atti pubblici e
assicurarne la conservazione aiutato da
numerosi segretari. Primo cancellier grando è
Corrado Ducato (o De Ducati).
.Il doge Ranieri Zen muore il 7 luglio e
verrà sepolto nella Chiesa di S. Giovanni e
Paolo: il monumento presenta un’urna in
prospettiva incastrata nel muro.
239
.Si vara l’ultima e definitiva riforma
elettorale per l’elezione del doge, che viene
approvata dall’Arengo riunito all’interno
della Basilica di S. Marco. Si stabiliscono
9 passaggi alternati di elezione e di sorteggio
culminanti nella selezione dei 41
elettori che infine scelgono il doge. Il sistema
usato per l’elezione del 46° doge, Lorenzo
Tiepolo (23 luglio 1268-15 agosto
1275), rimarrà per sempre con poche e leggere
varianti. Secondo la vecchia procedura,
spettava all’Arengo l’elezione del doge:
vi partecipavano tutti i ceti del Dogado.
Dall’anno 810 in poi, con lo spostamento
della sede del governo a Rialto, in
pratica l’elettore incontrastato del doge
era diventato il popolo rialtino, ovviamente
dominato dalle famiglie più potenti.
Nel 1172 l’Arengo perdeva ancora potere,
perché l’elezione del doge era affidata a 11
elettori scelti dal Maggior Consiglio e all’Arengo
spettava soltanto l’approvazione
della nomina. Nel 1178 ancora un cambio:
gli 11 elettori erano ridotti a 4 che eleggevano
40 persone appartenenti a famiglie
diverse e queste sceglievano il doge. Nel
1229 i 40 elettori venivano portati a 41 per
evitare casi di parità. La nuova procedura
per l’elezione del doge diventa complicatissima:
9-scrutini-9, per stroncare ogni
forma di clientelismo e di partitocrazia:
1. riunione del Maggior Consiglio con esclusione
dei nobili che hanno meno di 30 anni e
chiusura delle porte; all’esterno del Palazzo
Ducale gli arsenalotti montano la guardia
armati di tutto punto; all’interno i segretari
contano i nobili presenti e per ognuno mettono
una balota (biglia in legno) in un alto concolo
(bacile) sistemato al centro della Sala del
Maggior Consiglio; 30 balote sono dorate e
riportano la dicitura elector (elettore). Intanto
dalla Sala del Maggior Consiglio esce il consigliere
più giovane il quale poi rientra accompagnato
dal primo putelo casualmente incontrato
e di età compresa tra gli otto e i dieci anni che
dovrà fungere da ballottino. Inizia l’appello e
ciascun consigliere chiamato si avvicina al concolo
e il ballottino, attentamente sorvegliato dai
membri della Signoria e bendato, estrae una
balota e la porge al consigliere; ogni volta che
un consigliere riceve una balota dorata e l’assemblea
è informata di ciò, tutti i suoi parenti
devono abbandonare la sala.
2. Si svuota il concolo e si mettono dentro 30
balote di cui solo 9 sono dorate e con la scritta
elector; il ballottino ripete l’operazione con
ognuno dei 30 consiglieri e i 9 designati escono
dalla Sala del Maggior Consiglio e si riuniscono
nella Sala dello Scrutinio.
3. Con un sistema a schede i primi quattro
propongono 5 elettori ciascuno, gli altri cinque
4 elettori ciascuno, in totale 40 elettori.
4. Completata la lista, i segretari si recano
nella Sala del Maggior Consiglio e qui chiamano
i 40 che per ballottaggio vengono ridotti a 12.
5. I 12 rimasti si riuniscono nella Sala dello
Scrutinio e nominano 25 nuovi elettori, ognuno
dei quali a maggioranza di otto voti.
6. Completata la lista i segretari si recano
nella Sala del Maggior Consiglio e chiamano i
25 che per ballottaggio vengono ridotti a 9.
7. I 9 ritornano nella Sala dello Scrutinio ed
eleggono 45 nuovi elettori.
8. Completata la lista i segretari si recano
nella Sala del Maggior Consiglio e chiamano i
45 che si riducono a 11 per ballottaggio.
9. Gli 11 rimasti si recano nella Sala dello
Scrutinio ed eleggono 41 consiglieri.
Esaurite le votazioni, eletto cioè il
Quarantuno che deve a sua volta eleggere il
doge, gli elettori si chiudono in conclave
nella Sala dello Scrutinio e qui nominano un
ufficio di presidenza composto da tre priori
e due scrivani, quindi fatto l’appello per
controllare che tutto è in ordine, iniziano la
prima tornata dell’elezione del doge, nella
quale ogni grande elettore deve segnare un
nome su una polizza che viene poi gettata
dentro un’urna; completato il giro, gli scrivani
estraggono una polizza alla volta e compilano
una lista con i nomi dei candidati
designati, poi ripongono nell’urna tante
polizze quanti sono i candidati designati.
Fatto questo si estrae la prima polizza e si
legge ad alta voce il nome; se la persona
nominata è presente tra i 41 deve allontanarsi
mentre il collegio inizia il proprio
dibattimento; una volta considerata esaurita
la discussione si passa al voto.
Durante la votazione ogni
elettore deve rimanere seduto
al proprio posto e riceve una
balota che deve inserire in
un’urna coperta suddivisa in tre scomparti
(rispettivamente per il voto de parte, il voto
de non, il voto non sincero), quest’urna viene
fatta passare tra gli elettori che introducono
la mano e lasciano cadere la balota nello
scomparto desiderato nel massimo segreto.
Terminata l’operazione gli scrivani contano
i voti: se il quorum fissato per legge in almeno
25 voti è stato raggiunto, il nuovo doge
risulta eletto, altrimenti si ricomincia tutto
da capo, nuova polizza eccetera. Nessuno dei
grandi elettori può uscire se prima il doge
non è stato eletto e qualsiasi richiesta anche
la più insignificante, anche la richiesta di un
bicchiere di vino da parte di un consigliere,
viene automaticamente riportata per 41.
Dopo l’elezione del doge segue la cerimonia
di incoronazione, che comincia con la vestizione
nell’appartamento privato. All’uscita
incontra i 41, cioè coloro che lo hanno eletto,
poi si reca nella Sala dello Scudo dove saluta
parenti e amici e quindi si unisce alla
Signoria e al consigliere più giovane che lo
attendono insieme al ballottino e tutti si spostano
nella piccola chiesa posta dietro la
Sala del Senato. Qui il doge riceve la benedizione
dell’acqua santa. Conclusa la funzione,
il corteo fa il suo ingresso nella Chiesa
di San Marco dove il più anziano del Quarantuno
lo annuncia con la formula di rito:
«Questo è il vostro doge, se vi piace!»
Dal 1423 la frase sarà ben più ben esplicita:
«Abbiamo eletto doge il tal dei tali».
Nel 1414 si darà inizio ad una nuova consuetudine,
il giro della piazza sul pozzetto, che
riprende un’usanza propria degli imperatori
d’Oriente. Al suono a festa delle campane,
il doge esce dalla chiesa e sale sul pozzetto,
dove prendono posto il ballottino e tre
o quattro parenti stretti, oltre all’ammiraglio
che regge lo stendardo. La grande portantina
viene issata sulle spalle da un nutrito
gruppo di arsenalotti e fa il giro completo
della Piazza, mentre il doge lancia monete
alla gente che lo acclama. Finito il giro, il
doge entra in Palazzo Ducale e sale la scala
240
sistemata subito dopo l’ingresso dalla parte
della Piazzetta (scala poi demolita e costruita
sul lato opposto del cortile in linea con la
Porta della Carta [v. 1438] e chiamata Scala
dei Giganti [v. 1567]). Alla sommità di questa
scala (simbolo o metafora della sua carriera
politica), il doge giura solennemente
di osservare la Promissione Ducale, dopodiché
il consigliere ducale più giovane gli
pone in capo la Zogia (cioè il diadema che
rappresenta la pubblica corona) pronunciando
la formula di rito, Accipe coronam
ducatus Veneciarum. Con l’emblema del
potere sul capo, il doge si porta allora sulla
Loggia Foscara (il balcone che dà sulla
Piazzetta) e si mostra alla moltitudine, buttando
ancora qualche manciata di denaro e
poi rientra e si reca con tutto il seguito nella
Sala del Piovego dove il più anziano del Quarantuno
lo ammonisce sulla caducità della
vita, ricordandogli che in quella egli ritornerà
dopo aver reso l’anima a Dio. Conclusa
questa cerimonia, il doge si congeda da
tutti e si ritira nelle proprie stanze.
Alla notizia della morte del doge un gruppo
di arsenalotti presidia le entrate del Palazzo
Ducale e i famigliari devono lasciare libere
le stanze a disposizione della Signoria, che
assume l’incarico di reggere. Il corpo viene
imbalsamato, vestito d’oro e disteso s’una
portantina. La salma così preparata viene
traslata dagli appartamenti privati alla Sala
del Piovego, mentre le campane suonano
per avvertire tutta la città. Dopo tre giorni di
esposizione della salma al pubblico, le campane
ricominciano a suonare e le botteghe
chiudono in segno di lutto: la processione
lascia Palazzo Ducale diretta verso la chiesa
dove il doge ha deciso di essere sepolto. Passando
davanti all’ingresso principale della
Basilica di S. Marco i portatori si arrestano,
sollevano la bara per nove volte, mentre tacciono
le campane e tutt’intorno regna una
atmosfera sospesa di grande silenzio generale.
È il salto del morto, nell’espressione popolare,
l’estremo saluto del doge alla sua
cappella ducale. Dopo la sepoltura, le campane
tornano a suonare per annunciare la
speciale convocazione per il giorno seguente
del Maggior Consiglio, che deve con urgenza
espletare le procedure per l’elezione
241
del nuovo doge.
.9 dicembre: si fa obbligo a tutti coloro
che ritornano da un incarico in Levante di
riferire per iscritto su tutte le cose notevoli
rilevate durante il proprio ufficio. Lo stesso
obbligo sarà ribadito il 24 luglio 1296 [Cfr.
Contento 98].
.Il cronista veneziano Martin da Canal
riferisce che viene eretto un monumento in
vetro per onorare l’elezione del doge
Lorenzo Tiepolo.
1269
.Si creano i Massari all’oro e quattro anni
dopo anche i Massari all’argento. Essi soprintendono
alla stima dell’oro e dell’argento
portati in Zecca per essere venduti o
coniati.
.Nel corso dell’anno si creano due Procuratori
di S. Marco: Giacomo Falier (14
febbraio) e Antonio Soranzo (12 aprile).
1270
.Inizia e finisce la settima crociata. Venezia
ancora assente. Il re di Francia Luigi IX,
il Santo, fallita la sesta crociata tenta con la
settima, ma muore di peste durante l’assedio
di Tunisi (sarà canonizzato nel 1297).
.Trattato di Cremona: si firma la pace
provvisoria con Costantinopoli e Genova,
quest’ultima quasi costretta alla non belligeranza
perché ha accettato di trasportare i
crociati e quindi non ha né tempo né navi
sufficienti né uomini per dare battaglia a
Venezia.
.A causa di una grande carestia, una lega
di diverse città, che aveva cooperato con
la Repubblica nella distruzione degli Ezzelino
[v. 1256], si rivolta contro Venezia: Treviso,
Verona, Mantova e Ferrara con l’aggiunta
di Recanati, Ancona, Cremona e Bologna
chiedono l’eliminazione di alcuni
dazi all’esosa Venezia. Il rifiuto scatena la
lotta [v. 1271].
.7 ottobre: Pancratio Giustiniano procuratore
di S. Marco.
1271
.Battaglia di Primaro. Venezia è incalzata
da una lega di città [v. 1270] che le vogliono
imporre una riduzione dei dazi attorno
alla foce del Po ed è costretta a ritirarsi quasi
fino a Chioggia. Riorganizzate le truppe,
i veneziani intimano a Bologna di abbattere
il Castello di Primaro [v. 1240], un porto
di origine romana di grande importanza
strategica costruito su un braccio meridionale
del Po. Si verrà alla pace, con l’eccezione
di Ancona protetta dal papa: Venezia
mitiga i suoi dazi e il Castello di Primaro
sarà abbattuto [v. 1273].
.Nicolò e Matteo Polo [v. 1261] ritornano
dal capo mongolo. Alla spedizione si
aggregano il figlio di Nicolò, Marco, e due
frati, ambasciatori del papa richiesti dal
Khan, che per paura troncheranno il viaggio
e ritorneranno indietro. I tre veneziani
attraversano l’Armenia, la Persia (poi
Iran) e arrivano a Pechino. Dopo oltre
vent’anni [v. 1295] avranno la possibilità
di ritornare in occasione di una delicata
missione: accompagnare la principessa
Cocacin, promessa sposa cinese a un sovrano
persiano.
.La Repubblica impone a tutte le navi
uscite dai porti dell’Adriatico di recarsi a
Venezia a vendere le loro merci prima di
rivolgersi altrove [Cfr. McNeill 48]. Ancona
si ribella all’imposizione e si combatterà per
ben sette anni con scaramucce sul mare, finché
papa Niccolò III (1277-80) non riuscirà a
concludere la pace. Tale tipo di imposizione
ostacola anche il commercio istriano e dalmata
e priva città come Zara e Spalato di
redditi portuali potenziali: ciò spiega perché
quando forze ungheresi anche minime
si affacciano su quelle coste lo scontento
latente si tramuta in aperta avversione contro
la potenza di Venezia, che però quasi
sempre riesce a riprenderne il controllo,
anche perché gli ungheresi non sono in
grado di mantenere sul campo per lungo
tempo forze ingenti [Cfr. McNeill 48].
1272
.30 agosto: risale a questa data la prima
documentazione riguardante i Provveditori
di Comun forse istituiti nel 1256. Essi presiedono
al commercio e alla navigazione,
estendendo via via la loro competenza ad
altre materie come la concessione della cittadinanza
e la manutenzione di pozzi, ca-
nali, ponti, strade della città, con riguardo
specialmente a fondamente (strade lungo un
canale) e salizade (strade selciate), prevenzione
degli incendi. Essi controllano inoltre
le arti, soprattutto quelle della lana e della
seta, le poste e i corrieri, i traghetti e la
navigazione fluviale ... Verificano infine la
regolarità del carico delle navi per prevenire
naufragi dolosi o colposi [Cfr. ASV documento
52748].
.13 settembre: Alice Da Ponte dona alcune
case in Calle S. Andrea [sestiere di
Cannaregio] per costruire un ospizio ad
uso dei monaci di S. Andrea del Lito [v.
1198] e della Certosa quando per i loro affari
vengono a Venezia.
.A coloro che vengono ad esercitare il
laboratorium lanae in laguna, a Murano o a
Torcello, si promette l’uso gratuito di una
casa a Venezia per dieci anni e un posto a
Rialto dove immagazzinare la merce in
attesa di compratori.
.Si emanano precisi divieti e sanzioni
per chi pianta pali nei canali o li ingombra
con residui della lavorazione di pietre da
taglio e/o fornaci e si decide altresì che
qualora i frontisti non siano in grado di
contribuire alle spese per soddisfare le esigenze
comunitarie di igiene o l’efficienza o
il decoro urbano deve intervenire lo Stato.
.È di quest’anno un atto di donazione
alla Repubblica di un terreno sulla Riva dei
Schiavoni [sestiere di Castello] da parte di
un pellicciaio, Maggio Trevisan, affinché si
costruisca un ospizio (Ca’ di Dio) per i pellegrini
diretti in Terrasanta. In seguito questo
primo lascito si arricchirà di altre nuove
donazioni nelle immediate adiacenze e il
complesso si allargherà. Nel 1544 si affida
al Sansovino la rifabbrica dell’ospizio, che
viene interrotta dal doge Francesco Donà
perché intanto Sansovino è finito in carcere
[v. 1545], mentre nel 1623 si decreta che nell’istituto
possano esservi accolte soltanto
anziane donne patrizie o appartenenti alla
cittadinanza originaria. Ancora nel 21° sec.
Ca’ di Dio conserva la sua funzione di assistenza
e ospitalità agli anziani. Al suo
interno sorge l’antica chiesetta di S. Maria
della Ca’ di Dio, restaurata nel 1884.
242
1273
.«Vittoria di Marco Gradenigo dei Bolognesi»
[Sansovino 20].
.15 agosto: Trattato di Venezia e fine della
guerra tra la Repubblica e Bologna, che si
impegna a distruggere il Castello di Primaro
[v. 1271].
1274
.«Cervia città viene a divotione della
Rep. & se le manda per Podestà et Rettore
Giovanni Morosino» [Sansovino 20].
.29 febbraio: si proibisce di percorrere a
cavallo le Mercerie, la calle principale che
collega il centro politico di San Marco con
quello commerciale di Rialto per il considerevole
afflusso di persone che la percorrono,
ma anche perché i veneziani non sanno
poi cavalcare gran bene, manca loro l’esercizio
prolungato; infatti, volendo parlare di
un cavaliere sgraziato si dice che cavalca alla
veneziana.
.Si vara una legge che stabilisce che i
patrizi spendano i loro talenti soltanto per
la loro patria e proibisce loro di accettare il
posto di podestà per amministrare giustizia
in città non facenti parte del dominio
veneziano. I patrizi veneziani sono infatti
famosi per la loro cultura, saggezza e sapienza,
per cui molte città italiane li ingaggiano:
«La più antica memoria di patrizi
chiamati a render giustizia nelle città italiane
è del 1186, nel quale anno Matteo Quirini
fu pretore a Treviso» [Molmenti, I, 422].
La legge sarà revocata dopo tre anni.
Anche a Venezia, peraltro, c’è memoria che
parecchi giuristi verranno da fuori «come
Serafini da Bologna (1306), Uberto da Cesena
(1318), il cremonese Riccardo Malombra
(1314), acuto consultore di Stato, Bonincontro
de’ Boaterii, bolognese, rinomato professore
di teologia (m. 1308)» [Molmenti I
422], quest’ultimo sepolto nella Chiesa di S.
Giorgio Maggiore.
.Una legge della Repubblica proibisce
l’acquisto di beni fondiari in terraferma
[Cfr. Thiriet 57]. La logica di questo divieto
è di ordine economico e politico: Venezia si
è votata completamente al mare basando la
sua filosofia sull’imperativo Coltivar el mar
243
e lassar star la tera e quindi bisogna tornare
a concentrarsi sui traffici marittimi ed evitare
gli investimenti nell’agricoltura perché
l’immobilizzazione dei capitali nell’acquisto
di beni fondiari potrebbe sottrarre energie
umane e risorse finanziarie alla crescita
economica della Repubblica, cambiarne i
disegni politici; in aggiunta, il possesso di
beni immobili nella terraferma potrebbe
sottoporre i patrizi ai ricatti delle casate feudali
e delle signorie confinanti per cui i Carraresi,
gli Scaligeri, i Da Romano potrebbero
condizionare la politica della Repubblica.
Il divieto sarà tolto nel 1345.
1275
.Muore il doge Lorenzo Tiepolo con
grande lutto e dolore di tutto il popolo veneziano.
Viene sepolto nella Chiesa di S.
Giovanni e Paolo nella stessa urna che ha
accolto il padre [v. 1249].
.Si elegge il 47° doge, Jacopo Contarini
(6 settembre 1275-6 marzo 1280). Ha 80 anni
ed è per giunta ammalato. Il suo è un
dogado di transizione. La Promissione che
giura Contarini stabilisce tra l’altro che il
doge non può ricevere a Palazzo Ducale le
corporazioni. Questa è una nuova e definitiva
vittoria della nobiltà rialtina che, con
grande acume politico, dopo aver esautorato
il doge di ogni autorità politica, completa
adesso l’opera di consolidamento del
proprio potere, evitando che i due elementi
esclusi dal potere reale (il doge e le corporazioni)
possano venire in contatto per
allearsi contro la classe patrizia dominante.
C’è un’eccezione ed è rappresentata dagli
arsenalotti i quali possono essere ufficialmente
invitati a pranzo dal doge, ma
soltanto una volta sola all’anno, durante la
Festa della Sensa.
.22 settembre: Marco Michele procuratore
di S. Marco.
.Si inaugura la tradizione che ogni anno,
nel giorno di san Barnaba (11 giugno), il
doge è tenuto a regalare a tutti i patrizi, che
hanno voto in Maggior Consiglio, cinque
anatre selvatiche. In seguito le anatre si ridurranno
a due, ma poi, diventando sempre
più difficile trovarne in così gran numero,
si penserà di convertire il dono in
oselle [v. 1521].
.Muore il cronista veneziano Martino
Da Canal, autore di un’opera in francese, al
momento la lingua più usata nel mondo,
che s’intitola Cronique des Veniciens in cui
segue come modello il Chronicon Altinate e
altre fonti, mentre a partire dal 1252 descrive
in modo particolareggiato fatti di costume
e avvenimenti politici di cui era stato
spettatore. L’opera sarà continuata da altri
fino al 1304.
1276
.Si istituzionalizza la magistratura dei
Provveditori al Sal. I quattro funzionari che
la compongono sono chiamati Salinieri del
mare. Hanno il compito di sorvegliare la
fabbricazione del sale e impedirne il contrabbando,
acquistare sale in luoghi non
soggetti alla Repubblica, fissarne il prezzo.
Nello stesso anno si istituisce la magistratura
degli Ufficiali al Frumento, che
hanno «l’incarico di accumulare nei magazzini
pubblici enormi quantità di grano
e di legumi secchi» [Diehl 117].
.«Guerra seconda Anconitana per due
anni seguenti [...] Guerra di Capodistria,
et vittoria d’Andrea Baseio» [Sansovino
20].13 marzo: Nicolò Zane procuratore di S.
M a r c o .
1277
.Dopo la tregua stabilita con i genovesi
(1270), i veneziani adesso rientrano a Costantinopoli:
il basileus concede un quartiere
lungo il Corno d’Oro, che la Repubblica
amministra in tutta libertà attraverso un
bailo nominato per due anni, il quale, coadiuvato
da due consiglieri e da un consiglio
composto da 12 nobili veneziani residenti,
«rende giustizia, serve da arbitro in
materia commerciale, sorveglia l’esecuzione
dei regolamenti commerciali» [Thiriet
53]. La giurisdizione del bailo di Costantinopoli
si estende su tutto lo Stato da mar: i
magistrati residenti in Levante devono innanzitutto
rispondere a lui.
.Si sposta la Zecca dal centro commerciale
di S. Bortolomio a quello politico di S.
Marco [v. 1545].
244
.Nel corso dell’anno si creano due Procuratori
di S. Marco: Bianchino Trivisano
(18 agosto) e Giacomo Zorzi (22 settembre).
1278
.«Terremoto notabilissimo in Venetia, et
quasi per tutta Italia» [Sansovino 20].
.Continua la richiesta delle popolazioni
costiere dell’Adriatico di protezione contro
le scorrerie dei pirati [v. 840]. La Repubblica
interviene e i pirati perdono definitivamente
tre basi importanti come Lesina,
Brazza e Lissa. Gli abitanti delle tre isole
offrono la loro dedizione e in pochi anni
tutta la zona insulare dall’Isola di Veglia
all’Isola di Meleda passa sotto la sovranità
veneziana. La dedizione alla Repubblica
non implica sottomissione da parte delle
comunità. I territori assoggettati mantengono
i loro organi di governo, nulla cambia,
perché Venezia è soprattutto interessata
all’aspetto commerciale, al possesso di
una base navale da usare essenzialmente
come porto rifugio e/o mercato.
.«Spedizione contro gli Anconetani»
[Musatti 26].
1279
.19 luglio: Giacomo Dandolo procuratore
di S. Marco.
1280
.11 gennaio: Pietro Quirino procuratore
di S. Marco.
.6 marzo: il doge Jacopo Contarini abdica
ed è il primo in assoluto a ricevere un
vitalizio, ma non per molto: muore entro la
fine dell’anno ed è sepolto nel chiostro
della nuova Chiesa dei Frari [v. 1223]. Il
sarcofago sarà distrutto dai francesi durante
l’occupazione napoleonica.
.Si elegge il 48° doge, Giovanni Dandolo
(25 marzo 1280-2 novembre 1289), già capitano
generale da mar, bailo a Tiro, podestà a
Bologna e Padova, conte di Ossero. Il suo
dogado sarà ricordato per la fine del conflitto
con Ancona (iniziato nel 1271) e l’inizio
del ruolo di grande potenza che la Repubblica
assume dalla rivolta dei Vespri siciliani
(1282) alla morte di Maometto II il
Conquistatore (1481). Sotto di lui si varano
modifiche drastiche riguardanti l’organizzazione
della navigazione e del commercio
e nuove regole per sostenere la particolare
struttura costituzionale della città che si cristallizzerà
(1297-1797).
.«Guerra Veneta co Triestini ribellati dalla
Rep. et dati a Rimondo dalla Torre Patriarca
d’Aquileia» [Sansovino 20]. La pace viene
segnata nel 1290.
.26 giugno: si creano gli organi giudiziari
dei Consoli dei Mercanti, dei Sopraconsoli dei
Mercanti e degli Ufficiali al Cattaver.
I tre Consoli dei Mercanti, che esistono dal
1233 con il titolo di Consoli, hanno il compito
di regolare la classe mercantile, di decidere
le contese relative alla mercatura, di tutelare
il commercio nazionale, di rendere sicura
la navigazione con l’obbligo di stimare le
navi e misurarne il carico prima della partenza.
Nel tempo essi otterranno sempre
nuove funzioni: «la facoltà di concedere moratorie
ai debitori insolventi (1344), la sorveglianza
sull’arte della seta (1350), il diritto di
ordinare la carcerazione dei debitori fuggitivi
ad istanza dei creditori (1361), la materia
giudiziale dei banchi privati (1429), la competenza
sui contratti di assicurazione (1468),
la sorveglianza sull’arte dei filatori di seta
(1494), la materia dei saponi (1600)» [Da
245
Mosto 99]. Dopo l’istituzione dei cinque Savi
alla Mercanzia (1506) la loro competenza
sarà circoscritta alle liti mercantili. I Sopraconsoli
dei Mercanti vengono creati in numero
di tre e poi di quattro per agevolare chi
senza colpa si trova in stato di insolvenza e
quindi il suo compito primario è quello di
facilitare gli accordi tra creditori e debitori.
Gli Ufficiali al Cattaver hanno diverse funzioni
di controllo finanziario: repressione del
contrabbando da Venezia al Quarnaro, appalto
di dazi e risoluzione delle controversie
inerenti, tutela dei diritti del fisco. I cattaveri
(da cattaver, accattare, ricercare gli averi
del fisco) sono talora chiamati Avogadori de
Intus, veglianti al bene del fisco [Cfr. Da
Mosto 100-1].
.Si fa risalire a quest’anno l’inizio di un
processo di modernizzazione della navigazione
che include l’elaborazione di carte
nautiche del Mediterraneo e delle coste adiacenti
(i cosiddetti portolani), l’uso di nuovi
congegni meccanici come la bussola, le leve
o pulegge per facilitare l’uso dei remi, le vele
quadrate, i timoni ... I trasporti diventano
così assai meno costosi con volumi di commercio
di articoli di consumo comune mai
registrati prima, spezzando le barriere geografiche,
estendendo i collegamenti nello
spazio e abbreviandoli nel tempo: navi più
grosse viaggeranno in ogni stagione grazie
alla bussola e trasporteranno una maggiore
quantità di merci con una superiore sicurezza
e in tempi più brevi [Cfr. McNeill 84]. Il
mare diventerà davvero un vasto mercato
che legherà gli interessi di piccoli e grandi
porti, vecchi e nuovi [v. 1291].
.Il Maggior Consiglio elegge i Correttori
alle Leggi, un organo straordinario creato
ogni qualvolta si ritiene necessario apportare
modifiche o agli statuti o alle leggi sull’attività
o sulle stesse competenze dei
Consigli. Nel 1325 si troverà un collegio di
25 Savi che vengono eletti per riformare gli
statuti. Altri esempi si avranno nel 1400 e
nel 1416 per le correzioni ai capitolari, nel
1554, nel 1577, nel 1585, nel 1595 per le leggi
sull’attività forense, e ancora per la stessa
materia nel 1639, nel 1655, nel 1667, nel
1704, nel 1761, nel 1765 ed altre ancora.
Negli anni 1605, 1612, 1616, 1623, e ancora
con maggiore ampiezza nel 1635, si istituiranno
i Correttori per la revisione dei capitolari
dei Consigli [Cfr. Da Mosto 78].
.Si restaura la Chiesa di S. Lucia [sestiere
di Cannaregio] per accogliere degnamente
le spoglie della santa traslate dalla Chiesa di
S. Giorgio Maggiore. La chiesa era stata fondata
nell’11° sec. e intitolata a S.M. Annunziata.
Ricostruita (1590-1617) su progetto
lasciato dal Palladio, sarà demolita (1860)
per far posto alla Stazione Ferroviaria. Le
spoglie della santa sono trasferite nella vicina
Chiesa di S. Geremia.
1281
.Il doge sigla a Ravenna l’Accordo di
Orvieto, un trattato (3 marzo) per porre fine
al conflitto con Ancona, ma qualche mese
dopo (luglio) si allea con Carlo I d’Angiò (re
di Napoli e Sicilia) e con Filippo III (re di
Francia) per invadere Costantinopoli.
L’accordo prevede che nel giro di due anni
Venezia allestirà una flotta di 40 galee al
comando dello stesso doge con riunione a
Brindisi e partenza (aprile 1283) alla volta di
Costantinopoli. La spedizione non andrà in
porto per l’insurrezione contro gli angioni
dei Vespri siciliani (30 marzo 1282), rivolta
fomentata da Pietro III d’Aragona con l’appoggio
tra gli altri del basileus, che manda in
fumo l’idea di angioini, francesi e veneziani
di buttarlo giù dal trono. L’episodio che
innesca la rivolta siciliana è la volgarità di
un soldato che mette le mani addosso ad
una fanciulla che si sta avviando alle nozze;
il futuro sposo viene alle mani col soldato e
lo uccide. Parte la caccia ai francesi mentre
suona la campana del vespro e si espande
presto a tutta Palermo e in breve nelle altre
città della Sicilia. I siciliani si danno a Pietro
d’Aragona e Carlo si uccide (sembra) per
aver perduto il regno. S’inserisce il papa
Martino IV, che chiederà agli alleati
dell’Accordo di Orvieto di attaccare Pietro
d’Aragona, per riconquistare la Sicilia, già
feudo pontificio. Venezia si rifiuterà e il
papa, contro la città e il suo doge, fulminerà
(1284) l’interdetto, che il nuovo pontefice
Onorio IV ritirerà (dicembre 1285).
246
.8 aprile: Andrea Morosino procuratore
di S. Marco.
.«Isola in Istria viene a devotione della
Rep. et vi manda primo Rettore Henrico
Doro» [Sansovino 20].
.Insurrezione a Creta contro i veneziani
capitanata dal greco Alessio Kalergis e
fomentata dal basileus Michele VIII, che è
infuriato con la Repubblia per l’alleanza con
Carlo d’Angiò. Questi cattivi rapporti con
Costantinopoli si trascineranno fino al 1299.
1282
.20 marzo: Tanto Tanti è il 2° cancellier
grando.
.30 marzo: i siciliani si ribellano contro
Carlo d’Angiò, che deve abbandonare l’isola.
Sono scoppiati i Vespri siciliani, messi in
essere dall’intelligence bizantina per impedire
a Carlo di attaccare, come aveva programmato,
Costantinopoli. Questo episodio
segna l’avvento nella storia militare dei
balestrieri che contrastano adesso l’antico
dominio dei cavalieri nel Mediterraneo.
I cavalieri, ovvero i soldati di professione,
sono capaci di caricare a cavallo l’avversario,
tenendo lo scudo con un braccio e con
l’altro stringendo saldamente la lancia. Al
momento dello scontro essi si protendono
completamente in avanti fino a toccare il
collo del cavallo, tenendo i piedi ben saldi
nelle pesanti staffe per contrapporsi all’urto
provocato dalla collisione. L’effetto di
queste tattiche è quello di concentrare una
forza irresistibile in corrispondenza della
punta della lancia del cavaliere che carica,
poiché la quantità di moto di un cavallo al
galoppo e del suo cavaliere si concentra nel
colpo inferto da questa. Nessuna formazione
militare esistente può resistere a tale
forza concentrata. Bastano un centinaio di
uomini per conquistare un intero paese,
come dimostrano i cavalieri che seguono
Roberto il Guiscardo [v. 1081]. E Venezia,
ben situata fra i distretti minerari della
Germania centrale, le officine di armamenti
di Milano e i mercati orientali per la vendita
di tali merci, assicura un adeguato rifornimento
di armi e di corazze, o di metalli
dai quali poter ricavare questi elementi
indispensabili all’equipaggiamento di un
cavaliere.
Nella rivolta dei Vespri siciliani s’impongono
i balestrieri di Pietro III d’Aragona, le cui
armi di nuova generazione, perfezionate
ed evolute, sono in grado di perforare l’armatura
di un cavaliere ad una distanza
considerevole [Cfr. McNeill 19-20 e 47].
L’importanza dei balestrieri aumenterà
notevolmente: il nuovo equipaggiamento
della fanteria con armi, che possono essere
costruite solo da esperti artigiani, ma che
sono semplicissime da usare, dà alle città
italiane, e tra queste a Venezia, che ne impone
l’esercitazione per legge [v. 1318],
possibilità enormi di dominare il nemico in
battaglia sia in terra che in mare.
.31 ottobre: la Zecca veneziana batte
per la prima volta il ducato d’oro, con lo
stesso titolo e peso del fiorino di Firenze
(3,5 gr. allo 0,997 di fino), che finirà per
chiamarsi zecchino e manterrà inalterato
peso e titolo fino al 1797. Firenze e Genova
erano state le prime città a coniare monete
d’oro (1252) soltanto perché in possesso
del metallo proveniente dai traffici
con i mercanti dell’Africa settentrionale.
Venezia era invece a corto d’oro e coniava
monete d’argento [v. 1202]. Adesso, però,
avendo disponibilità di oro proveniente
dall’Ungheria, che comincia a sfruttare le
proprie miniere, la Repubblica crea il
ducato che ben presto soppianterà il fiorino:
«L’influenza del ducato era basata essenzialmente
su quattro fattori: la volontà
del governo veneziano di mantenere inalterati
il suo peso e la sua lega, la capacità
dello stesso governo di emettere monete
d’oro in quantità sufficienti sia per il mercato
interno che per quello estero, la natura
del commercio veneziano, che permetteva
di importare oro da date regioni ed
esportarlo in altre, ed infine la natura della
concorrenza che altre monete potevano
fare alla sua circolazione» [Grieson 85]. Il
ducato d’oro rimarrà la moneta principale
a Costantinopoli anche dopo la conquista
turca (1453) almeno fino al 1476, quando
il sultano inaugurerà la monetazione
247
musulmana sul modello del ducato veneziano,
ovviamente senza immagini. Il ducato
veneziano comincerà un’esistenza di
retroguardia e non sarà più la moneta
d’oro per eccellenza con l’introduzione
dello scudo francese il quale avrà un tale
successo che la Zecca veneziana per interessi
commerciali sarà costretta a coniare
(1528) accanto al ducato anche lo scudo. A
Venezia la prima moneta era stata creata
nell’anno 855. C’erano stati il marcuccio
del doge Vitale Falier (1156), la prima moneta
veneziana «che mostra da un lato la
croce accantonata da quattro punti, con
attorno il nome, cognome e titolo del
principe, dall’altro il busto di San Marco»
[Molmenti I 265], il piccolo di Pietro Ziani
(1172-78) e il grosso o matapàn o anche
grosso matapàn di Enrico Dandolo (1192-
1205), così detto perché usato per pagamenti
internazionali, soprattutto nei Balcani
e nel Mediterraneo orientale.
.Si crea la magistratura del Piovego (Ufficiales
Publicorum) con il compito di tutelare
il patrimonio pubblico (viabilità,
permessi per le costruzioni), con larga
competenza sugli interventi lagunari.
.«Acqua delle lagune allaga la città con
danno dei mercatanti» [Sansovino 20].
1283
.Il Maggior Consiglio ratifica gli Statuta
et ordinamenta super navibus et aliis lignis del
doge Ranieri Zen [v. 1253].
.«Pirano in Istria viene a divotione della
Rep. et vi si manda primo Rettore Andrea
Dandolo» [Sansovino 20], anche se Venezia
evita in linea di principio di amministrare
direttamente le terre costiere dalmate ed
istriane, lasciando ai tradizionali sovrani
locali l’onere del governo. Tuttavia, «i
nobili veneziani si insinuavano regolarmente
in tali postazioni aumentando in tal
modo la probabilità che i loro interessi fossero
curati coscientemente. Dei trattati
definivano le relazioni fra le varie autorità
amministrative costiere e la città dominante.
Generalmente, queste provvedevano a
qualche forma di tributo cerimoniale –
spesso di entità insignificante – e fornivano
inoltre aiuto in caso di guerra, cioè mettevano
a disposizione una galea o due.
Inoltre, alle navi veneziane era assicurato
il diritto di entrare nei porti senza alcun
permesso od ostacolo, sia per commerciare
che per ripararsi da una tempesta o da
qualche nemico al loro inseguimento»
[McNeill 48].
1284
.«Guerra col Patriarca d’Aquileia, nella
quale Gherardo Lancia huomo d’arme della
Rep. scoperto d’un trattato ch’esso conduceva
di dar una porta di Trieste a nemici,
è gravemente punito» [Sansovino 21]:
Gherardo Lancia è impiccato e poi catapultato
nel campo nemico. Il patriarca di Aquileia
si unisce al conte di Gorizia e ai triestini
(che si sono ribellati alla Repubblica) per
combattere i veneziani. La pace verrà fatta
nel 1285, ma poi scoppierà una nuova
guerra che finirà nel 1291 [Cfr. Musatti 26].
.8 luglio: Pietro Vitturi procuratore di S.
Marco.
.6 agosto: battaglia della Meloria (isolotto
di fronte al porto Livorno) tra pisani e genovesi:
in laguna si gongola con cinismo, perché
gli avversari se le stanno dando di santa
ragione ... Pisa perde e questa sconfitta
decreta il declino della sua potenza marittima,
non essendo più in grado di combattere
contemporaneamente Genova per
mare e Firenze per terra. Anche Genova,
però, conoscerà a suo tempo la stessa decadenza
dividendosi internamente in fazioni
rivali, un pericolo che Venezia cercherà in
tutti i modi di non correre vietando il mescolarsi
degli interessi terrieri con quelli mercantili,
mantenendo un’effettiva coesione fra
la cittadinanza nel suo complesso, nonostante
la grande differenza nella distribuzione
della ricchezza e la distinzione dello status
sociale o, forse, proprio a causa di questi fattori.
Adesso, comunque, rimangono in campo
Genova e Venezia. Quest’ultima ha già
iniziato, quasi in coincidenza con la coniazione
del suo primo ducato d’oro [v. 1282],
uno straordinario periodo di sviluppo economico
che si protrae almeno fino al 1348,
quando è bloccato dall’imperversare della
peste nera: grazie alle difficoltà dei genovesi
con Pera, la colonia ligure del Bosforo, i
veneziani amplieranno l’arco geografico
delle flotte portandole dal Mar Nero a fianco
dei rivali fino alle Fiandre, già riserva
genovese [Cfr. McNeill 104]. La Repubblica
diventa il centro del mondo economico e
finanziario, il centro del commercio mondiale,
la cerniera tra l’Oriente e l’Occidente.
.10 dicembre: terremoto e acqua altissima
in città: «fo la mazor aqua in Venetia che mai
fin quel zorno la fusse, la qual fece grandissimo
danno in Venetia e per tutti i lidi».
.In un documento di quest’anno si citano
per la prima volta gli oglarios, ovvero gli
occhiali da vista, che devono «essere fatti di
buon cristallo e non di vetro».
1285
.Terremoto e acqua altissima che produce
molti danni (marzo).
.Venezia ottiene la seconda crisobolla [v.
1265] dopo la ricostituzione dell’impero
d’Oriente (1261) e intanto annoda «relazioni
stabili e dense con la Germania e con i Paesi
rivieraschi del Mare del Nord e del Baltico
attraverso ai passi delle Alpi» [Renouard 88].
1286
.14 giugno: Marino Contarini procuratore
di S. Marco.
.5 ottobre: i capi della Quarantia propongono
di accogliere nel Maggior Consiglio
solo chi ha avuto il padre o un avo
componente dello stesso e che l’ammissione
di tutti gli altri deve essere approvata
prima dal doge, poi dal Minor Consiglio e
infine dal Maggior Consiglio. La proposta è
respinta, ne viene presentata una meno
radicale pochi giorni dopo (17 ottobre) che
subisce la stessa sorte. Di nuovo presentata
il 6 marzo 1296 cade ancora, ma sarà ripresentata
e approvata nel 1297.
.Si permette a qualsiasi forestiero, abrogando
un precedente decreto [v. 1266], di
farsi costruire una nave a Venezia, ma quattro
anni dopo si tornerà ad una politica
restrittiva forse dovuta alla mancanza di
manodopera, una contingenza che comunque
verrà poi superata.
1287
248
.Ai fini della riscossione dei dazi relativi
alla dogana da terra si istituiscono in numero
di tre (poi portati a cinque e infine a
sei) gli Ufficiali alla Tavola dell’Entrata, più
tardi detti Visdomini all’Entrata da Terra: essi
registrano le merci introdotte in città su 3
tavole, sulla prima delle quali prendono
nota delle drapperie grosse, sulla seconda
delle altre, sulla terza del ferro. Nella seconda
metà del 16° secolo le loro mansioni
crescono: viene loro affidata anche l’esazione
dei dazi sopra i contratti di merci, prima
spettante alla Messettaria. Ai fini della riscossione
dei dazi sulle merci esportate e di
ricercare i frodatori si istituiscono tre Ufficiali
alla Tavola di Uscita, più tardi detti
Visdomini all’Uscita. Il denaro riscosso dalle
due magistrature è consegnato ai Camerlenghi
di Comun che avranno un loro palazzo
ai piedi del Ponte di Rialto.
.Si ribadisce la proibizione di percorrere
a cavallo le Mercerie con l’eccezione dei
forestieri appena arrivati [v. 1274]. Il decreto
stabilisce anche che chi va a S. Marco per
le Mercerie deve legare il cavallo in Campo
S. Salvatore dove sorge una ficaia.
.Una legge del Maggior Consiglio proibisce
i rapporti sessuali di balie, serve, o
schiave, con uomini introdotti furtivamente
nella casa del padrone, nonché la fornicazione
tra servitori e serve sempre nella
casa del padrone.
.Nel corso dell’anno si creano due Procuratori
di S. Marco: Giovanni Storlado (3
aprile) e Giacomo Steno (15 luglio).
1288
.14 settembre: Tomasino Giustiniano
procuratore di S. Marco.
.Dopo molti e ripetuti abusi, si decreta
che le piscine interrate siano lasciate libere
e diventino di pubblica utilità. Le piscine,
piccoli stagni o specchi d’acqua usati per
pescare, o per conservare il pesce vivo in
canestri immersi in acqua, o per bagnarsi,
erano state interrate per eliminare odori,
zanzare e il rischio della malaria. Con questo
decreto, che appunto le espropria,
249
dichiarandole di pubblica utilità, esse sono
trasformate in campi pubblici, mantenendo
nel nome l’origine: «piscina di San Moisè
(interrata nel 1148), piscina di San Cassiano
(interrata nel 1185), piscina di Sant’Agostino
(interrata nel 1204)» [Brusegan, Scarsella,
Vittoria 260].
1289
.«Guerra di Trieste col Patriarca d’Aquileia,
Capitano Marino Morosino, nella
quale i Veneti, soprapresi da 6 mila cavalli
et da 3 mila fanti condotti dal Conte di Gorizia,
si ritirano infelicemente con mortalità
di molti di loro. & i nemici assalito
Caorli, & preso Marino Selvo Rettor della
terra, scorrono a Malamocco, et lo mettono
a ferro & fuoco» [Sansovino 21]. Nel 1291 il
patriarca e il conte faranno la pace con la
Repubblica.
.«Preso Tripoli dal Soldano, la Rep.
offerisce al Papa 20 galee per le cose di Tripoli,
onde venuto il Vescovo di quella città
a Venetia, & accresciuto dai Padri altre
galee, esso Vescovo Capitano insieme con
Iacomo Thiepolo figliuolo del Doge, si
conducono in Soria contra il Soldano»
[Sansovino 21].
.Il doge Giovanni Dandolo muore il 2
novembre e viene sepolto nella Chiesa di S.
Giovanni e Paolo. Lo ricorda una lapide
sistemata sotto la statua equestre del condottiero
Pompeo Giustiniani [v. 1616].
.Si elegge il 49° doge, Pietro Gradenigo
(25 novembre 1289-13 agosto 1311). Ha 38
anni. Il suo sarà un dogado molto importante
per la storia di Venezia e per la sua
aristocrazia, non certamente per il popolo,
che verrà definitivamente estromesso
dal potere politico.
1290
.«Guerra co i Padovani per occasione
della fortificazione fatta da loro a Petadebò
[Motta Peta di Bo]» [Sansovino 21].
1291
.«Acri città in Soria presa da Menichesadar
Soldano, molti nobili et altri si salvano
con le facultà loro a Venetia» [Sansovino
21]. Acri e altri porti veneziani della costa
siriana cadono nelle mani del sultano d’Egitto.
In particolare, il sultano assedia S.
Giovanni d’Acri, «nido preferito della potenza
genovese» [Molmenti I 217], dove si
sono rifugiati tutti i cristiani rimasti in
Terrasanta, dividendosi in quartieri a seconda
della nazionalità e aumentando le
fortificazioni di un porto già di per sé ben
fortificato. La città, che è l’ultimo baluardo
cristiano in Terrasanta viene difesa strenuamente,
ma dopo tre mesi di assedio (marzomaggio)
è costretta ad arrendersi: i superstiti
s’imbarcano per Cipro, ponendo fine
alla presenza latina in Terrasanta. La caduta
di Acri (18 maggio) provocherà il tentativo
del papa di organizzare una nuova crociata
e nel contempo convincere o costringere
Venezia e gli altri stati cristiani a boicottare
subito l’Egitto. L’iniziativa del papa
causerà alla Repubblica problemi interni.
.«Guerra della Rep. con l’Imp. Greco, Generale
dell’armata Pancratio Malipiero, il
quale fatti diversi danni alle città Greche di
riviera, poco obbedito dai suoi soldati è ributato
et rotto [...] va in suo luogo Iacomo
Thiepolo figliuolo del Doge» [Sansovino 21].
.«Albertino Morosino zio del Re d’Ungaria,
creato Bano dalla Dalmatia dal nipote»
[Sansovino 21].
.«Magistrato sopra la materia del campo
per l’Arsenale, creato dalla Republica»
[Sansovino 21].
.Tra il 1291 e il 1295 il Maggior Consiglio
decide di liberare Venezia di «tutte le officine
vetrarie» concentrandole a Murano, dove
già alcune esistono. La decisione di confinare
l’arte vetraria a Murano sarà fonte di
prosperità e di ricchezza per tutta l’isola e
garanzia di sicurezza per il centro storico
contro i frequenti incendi. Sembra però che
questa decisione derivi dall’abitudine della
Repubblica di ‘confinare per meglio controllare’,
come per esempio era accaduto col
Fontego dei Tedeschi [v. 1228] o come accadrà
con la creazione del Ghetto [v. 1516].
.Un lascito del vescovo di Castello, Bartolomeo
Querini [Tassini scrive che il testamento
è del 1296 e quindi si riferisce al
vescovo Bartolomeo Querini II (1293-
1303)], porta alla costruzione di un ospedale
per anziani infermi al quale si affianca un
250
oratorio intitolato a S. Bortolomio [v. 840].
Nel 1580 il complesso viene affidato ai frati
di S. Francesco di Paola che iniziano (1588)
la ricostruzione del monastero e della chiesa,
dedicando il complesso a S. Francesco
di Paola [sestiere di Castello, via Garibaldi].
All’interno tele di Giovanni Contarini
(1549-1604) nato nei pressi della chiesa, e di
J. Palma il Giovane, nonché la prima opera
nota di Giandomenico Tiepolo (figlio di
Giambattista), raffigurante un episodio
della vita di san Francesco di Paola. Nel
1806 il convento sarà soppresso, trasformato
in caserma e poi demolito (1885) per
costruire una scuola elementare.
.Si apre alla navigazione ‘europea’ lo
Stretto di Gibilterra: Benedetto Zaccaria, uomo
d’affari genovese e bucaniere, distrugge
una flotta marocchina che tentava di mantenere
il controllo musulmano sullo stretto.
1292
.Si consacra la ricostruita Chiesa di S.
Geremia, che, come ci ricorda una lapide
murata accanto alla porta maggiore, è stata
fondata nell’11° sec. e che dal 1206 contiene
le spoglie di san Magno [v. 639]. Nel corso
del 1700 viene abbattuta e rifabbricata ad
opera del milanese Carlo Corbellini. Il 27
aprile 1760 si celebra la prima santa messa.
In seguito qui trovano riposo le spoglie di
santa Lucia traslate (11 luglio 1863) dalla
vicina Chiesa di S. Lucia abbattuta per far
posto alla Stazione ferroviaria.
1293
.14 febbraio: si ordina l’escavo dei rii.
.Luglio: una serie di scaramucce finiranno
per riaccendere le ostilità tra Genova
e Venezia [v. 1294].
.4 agosto: Andrea Dandolo procuratore
di S. Marco.
1294
.«Guerra co Genovesi a Pera, nella quale
muore valorosamente con l’armi in mano
Andrea Cappello» [Sansovino 21]. Genova,
alleata di Costantinopoli, suscita le gelosie
di Venezia: i genovesi hanno rafforzato la
loro posizione nel Mar Nero, fondato una
colonia a Caffa in Crimea e aspettano di stabilire
una colonia commerciale alla Tana. È
troppo: Venezia dichiara guerra, ma la sua
flotta subisce una grave sconfitta a Lajazzo
(o Laiazzo) sulla costa della Piccola Armenia
(o Armenia minore), un porto di grande
importanza, uno dei tre principali luoghi di
scambio ai margini dell’Asia [la Crimea con
la Tana, l’Armenia con Lajazzo, e l’Egitto
con Alessandria], ovvero la via di penetrazione
per l’Anatolia e la regione del Caspio.
Genova può così puntare su Creta, sbarcare
e conquistare La Canea (la seconda città di
Creta dopo Candia), soprendere e distruggere
nel porto di Modone la muda di Siria
(1295). Il basileus, prevedendo che le vittorie
dei suoi alleati genovesi avrebbero portato
alla sconfitta definitiva della Repubblica, fa
arrestare ed imprigionare il bailo con i suoi
connazionali. Per ritorsione, la flotta dei
veneziani guidata da Ruggero Morosini
risale il Bosforo, saccheggia e incendia il
quartiere genovese di Pera e di Galata, entra
nel mar Nero, assedia e prende Caffa
(1296). Alcune navi veneziane si spingono
fino a Genova, ma scatta la contro-ritorsione
dei genovesi che risalgono l’Adriatico,
saccheggiano i porti veneziani della Dalmazia
(1297) e annientano la flotta veneziana
a Curzola [v. 1298]. Le trattative di pace,
condotte da Matteo Visconti, durano quasi
un anno e si concludono nel 1299.
.5 dicembre: Marco Belegno procuratore
di S. Marco.
.Si posa la prima pietra della Chiesa di S.
Stefano [sestiere di S. Marco, in Campo S.
Stefano]. La costruzione della chiesa, che
risulta addossata al Monastero dei frati Eremitani
di S. Agostino sorto tra il 1264 e il
1274, è finanziata dalla Repubblica. Sarà
completata nel 1325 in stile gotico fiorito,
mentre l’interno risulta concluso nel 1374.
Il campanile è del 1544: colpito da un fulmine
nel 1585 sarà rinnovato nella parte
superiore, ma un secolo dopo uno smottamento
lo farà inclinare.
1296
.17 gennaio: Andrea Zeno procuratore
di S. Marco.
.«Ruggiero Morosino Generale di 58 galee
[...] presa e rovinata Pera mette fuoco
251
in molte navi Greche, & Genovesi, &
assalta Costantinopoli» [Sansovino 21].
.«Casa tolta a Genovesi da Giovanni Soranzo»
[Sansovino 21].
.Il Martedì grasso è dichiarato giorno
festivo dal Senato: nasce ufficialmente il
Carnevale veneziano, le cui prime notizie
risalgono al 1094. Di questa festa si sa poi
che nel 1162 si comincia a celebrare il Giovedì
grasso, che inizia la prima domenica
di ottobre, s’interrompe per l’Avvento e il
Natale, ricomincia a Santo Stefano per
finire il Martedì grasso, l’ultimo giorno
prima della Quaresima. È caratterizzato
da trasgressione, licenza e lusso, ma spesso
anche da violenza per cui la Republica
impone una vigilanza continua e addirittura
negli ultimi giorni della festa concede
di portare armi bianche per difendersi da
‘insani o ubriachi’ o da ‘animali indomiti’
scorrazzanti per la città.
Il Giovedì grasso (detto altrimenti Giovedì
della caccia oppure Giovedì del berlingaccio
alla toscana o semplicemente Berlingaccio)
segna il culmine dei festeggiamenti. È
festa di governo, si celebra la vittoria del
doge sul patriarca di Aquileia Ulrico e sui
feudatari carinziani e friuliani che lo
hanno aiutato nel 1162 [vedi]: il patriarca e
i suoi 12 feudatari hanno avuto salva la
vita e la libertà, ma in cambio devono
inviare a Venezia, ogni anno un toro (in
realtà un bue) e 12 porci, che vengono
liberati in piazza e inseguiti da cani e
uomini (Giovedì della caccia) e poi decapitati
da giovinetti armati di spada (i donzelli
del doge), mentre il doge e la Signoria
assistono da Palazzo Ducale. Un’altra versione
del Giovedì grasso ci dice che il doge
riceve 12 grandi pani rotondi e 12 porci
(usanza rituale comune in Europa nel
medioevo nelle processioni di Carnevale)
a partire dal 1222 e dal 1312 si aggiunge
anche quella del toro poi offerto, dal 1420,
dallo stesso governo veneziano. Ancora
un’altra versione ci dice che sul finire del
15° sec. i tori diventano tre e i porci restano
12 e tutti sono immolati o ‘giustiziati’
in Piazzetta S. Marco tra le due colonne di
Marco e Todaro. A Palazzo Ducale, nella
Sala del Piovego, la festa prevede la presentazione
dei porci (che una legge del
1520 vieterà perché usanza non confacente
al decoro della Signoria) e l’abbattimento
di simbolici castelli da parte del doge in
ricordo dei feudatari sconfitti. Nel 1550 (9
febbraio) l’organizzazione del Giovedì
grasso viene affidata al Savio Cassier il
quale si avvale di un impresario per l’allestimento
e la festa si articola in cinque momenti
precisi: i fuochi artificiali, che simboleggiano
la guerra; le forze d’Ercole, per
rievocare la destrezza delle truppe veneziane
nell’espugnare la città di Aquileia e i
castelli dei feudatari carinziani e friulani;
il ballo della Moresca, per rappresentare la
battaglia corpo a corpo; il taglio della testa
al toro, per rappresentare la giustizia; lo
svolo per simboleggiare la pace.
Lo svolo o volo dell’angelo o volo del turco,
così detto perché il primo a cimentarsi in
questo esercizio è un turco, ha inizio da
una zattera o una nave ancorata in Bacino
da dove un acrobata sale fin sul Campanile
di S. Marco per mezzo di una fune tesa, qui
esegue esercizi di equilibrismo e per mezzo
di un’altra fune scende fino alla Loggia di
Palazzo Ducale tra le due colonne rosate
dove sta il doge (circondato dalla Signoria)
al quale consegna un mazzetto di fiori e un
sonetto elogiativo, poi ritorna da dove è
venuto. In seguito, l’acrobata è sostituito da
una grande colomba in legno, che scende
dal campanile spargendo fiori e coriandoli;
da questa variante nasce il nuovo nome
dello svolo, che si chiamerà volo della colombina.
Le forze d’Ercole sono piramidi umane che
possono assumere forme diverse, eseguite
dalle due parti in cui si divide Venezia al
tempo del doge Sebastiano Ziani (1172-78),
i Castellani e i Cannaruoli divisi da secolari
antagonismi. I Castellani, che portano per
distintivo il berretto e la sciarpa rossi, sono
coloro che abitano nei sestieri di Castello, S.
Marco e Dorsoduro, mentre i Cannaruoli
abitano nei sestieri di S. Polo, S. Croce e
Cannaregio, ricchi di canne. Nel 1307 passeranno
ai Cannaruoli 5 contrade di Dorsoduro
(S. Nicolò dei Mendicoli, l’Angelo
Raffaele, S. Basilio, Santa Margherita, S.
Pantaleone) e il nome sarà cambiato in
252
Nicolotti. Essi, al contrario dei Castellani
portano sciarpa e berretto di color nero.
L’origine delle forze d’Ercole e il coinvolgimento
di Castellani e Nicolotti sembra
rimandare all’uccisione di un vescovo di
Castello da parte dei Nicolotti. Qualcuno
però «le fa derivare dalle guerre civili fra
quelli d’Eraclea e quelli di Jesolo, dopo le
quali gli uni e gli altri vennero a stabilirsi in
queste isole» [Tassini Curiosità ... 531]. Altri
infine rimandano alla vittoria sul patriarca
di Aquileia e i suoi 12 feudatari, perché
sembra che i veneziani siano riusciti a penetrare
con facilità nei castelli dei nemici
grazie alle forze congiunte di Castellani e
Nicolotti, i primi formando le piramidi
umane e introducendosi oltre le mura, i secondi
entrando in massa attraverso le brecce
e/o le porte aperte dai primi ...
Castellani e Nicolotti, dividono la città in
due parti nettamente separate e sono fieramente
avversi anche nei canti popolari:
– cantano i Nicolotti:
Se nasse un Nicoloto, nasse un Dio,
Se nasse un Castelan, nasse un bandìo..
– rispondono i Castellani:
Se nasse un Castelan, nasse un castelo,
Se nasse un Nicoloto, nasse un bordelo.
Ecco un brano tratto da un poemetto anonimo
del 1500 intitolato La guera de Nicoloti
e Castelani avvenuta el giorno de S. Simon nel
1521:
Per certe risse antighe de mil'ani
Ogn'ano se sol far una gran guera.
De Nicoloti contro Castelani
Su ponti ora de legno, ora de piera.
A dar se vede bastonae da cani
E chi cazzar in aqua e chi per tera
Co gambe rote e visi mastruzzai
E qualcun de sta vita anca cavai
Come ve digo, siando quest'usanze
Per mantegnir che no l'andasse in fumo
I Castelani feva una gran donanza
La Caccia ai tori, o al toro, che in realtà è un
mite bue, e che si pratica dal 26 dicembre
alla domenica precedente la Quaresima
non ha nulla a che fare con la Caccia ai tori
del Giovedì grasso. È una festa che si svolge
anche in altre parti del Veneto, probabilmente
perché risale, si dice, agli antichi
Eneti … La caccia è riservata ai popolani
ricchi (detto cortesani) che annunciano l’evento
tramite un festone in tessuto steso
per mezzo di una fune nel campo o nel cortile
in cui la caccia ha luogo. Famosi luoghi
di caccia sono in origine la stessa Piazza S.
Marco, poi il cortile di Palazzo Ducale e infine
altri luoghi, come il cortile del Fontego
dei Tedeschi, o quello di Ca’ Foscari, o
Campo S. Polo e Campo S.M. Formosa. Le
cacce più memorabili sono quella del 16
febbraio 1740 (1739 m.v.) in onore del principe
di Sassonia, Federico Cristiano, e quella
del 1767 in onore di Carlo di Wittenberg.
Più tori vengono messi a disposizione per
essere cacciati, più importante è il personaggio
da onorare: si parte da un minimo
di 3 tori e si può arrivare anche a 100. La
caccia è in verità una specie di corrida spagnola,
con il pubblico assiepato lungo i
muri del campo o del cortile o su gradinate
appositamente sistemate, ma per le modalità
è in effetti un supplizio anche maggiore
per i poveri tori, che vengono introdotti
nel campo o nella corte uno alla volta legati
per le corna e tenuti a bada da due ‘tiratori’
o ‘tiradori’ (uno dei quali è una donna),
poi entra un cane tenuto al guinzaglio
ed eccitato ad addentare e lacerare le orecchie
del toro, che si ribella, reagisce, tenta
di incornare il cane che quando riesce ad
addentare un’orecchia tende a non mollarla
e allora intervengono i ‘cavacani’ per
staccare il cane dall’orecchia del toro, perché
tutto lo spettacolo consiste nelle reazioni
del toro al tentativo di essere attaccato
dal cane e talvolta il cane viene sbudellato
e i tiratori fatti stramazzare e allora lo spettacolo
sembra risultare ancora più divertente.
Quando il toro è ridotto con le orecchie
a brandelli finisce lo spettacolo e ne comincia
un altro con un nuovo toro e un
nuovo cane … talvolta la Caccia ai tori si
conclude col taglio della testa della povera
bestia mediante uno spadone impugnato a
due mani e la carne dell’animale distribuita
ai nobili (in seguito si penserà di distribuirla
ai carcerati). I padroni dei cani più
bravi ottengono alla fine premi in denaro.
253
L’ultima domenica di Carnevale ha luogo
la caccia ai tori nel cortile di Palazzo Ducale,
mentre il Martedì grasso la Piazza diventa
l’epicentro di una festa frenetica a cui
nessuno vuole mancare, tranne qualche
nobile che ne ha avuto abbastanza e si rifugia
in campagna o dove il fragore della
festa è attenuato …
Carnevale vuol dire anche maschere, spettacoli
teatrali e giuoco d’azzardo.
Maschera è sinonimo di Carnevale … l’uso
della maschera sembra risalga all’inizio del
1200 quando Venezia diventa regina del
Levante …
Gli spettacoli teatrali si tengono nei teatri o
anche nei campi, nei palazzi e persino nei
conventi: Venezia ha sempre avuto una vita
teatrale intensa …
Il giuoco d’azzardo è un tipico divertimento
carnevalesco che si concentra nel Teatro del
Ridotto, a Palazzo Dandolo in Calle Vallaresso,
nei pressi di Piazza S. Marco, un divertimento
a cui pone fine la Repubblica nel
1774 che considera il Ridotto luogo dove
alberga ogni vizio. Nell’Ottocento ospiterà
spettacoli di marionette e dal 1938 sarà
usato come sala da concerti. Nel 1947 viene
trasformato in teatro di prosa. All’inizio del
21° sec. si presenta traformato in albergo. E-
sistono però molti ridotti privati (se ne conteranno
ben 136 alla caduta della Repubblica),
detti anche casini e qui si gioca d’azzardo
a giuochi come la bassetta, il faraone, il
tresette, dilapidando interi patrimoni [v.
1567].
Il Carnevale decade con la fine della Repubblica
(1797), anche perché mal visto dai
dominatori. Il Carnevale veneziano ritornerà
ad essere famoso in tutto il mondo nel 1979,
richiamando in laguna folle immense.
1297
.28 febbraio more veneto: il Maggior Consiglio
approva la riforma già presentata e
respinta più volte [v. 1286], riguardante il
diritto d’ingresso nello stesso Maggior Consiglio.
La legge conosciuta come la Serrata
del Maggior Consiglio rende provvisoriamente
ereditaria la dignità di membro del
Maggior Consiglio. In seguito, la legge, nonostante
le dure opposizioni, diventerà permanente
e darà all’organismo un carattere
strettamente aristocratico: la sua composizione
non sarà più un’assemblea dei più
capaci, ma un corpo a cui si accederà per
privilegio di nascita, per cui esso dovrà delegare
temporaneamente o perpetuamente
le sue competenze ad altri organi più
ristretti e più adatti alla funzione di governo,
e principalmente al Senato. Nei riguardi
del potere legislativo, comunque, la suprema
autorità risiederà sempre nel
Maggior Consiglio, che al limite discuterà e
riapproverà le leggi più importanti. Al
Maggior Consiglio resterà ancora la facoltà
di esercitare la giustizia distributiva, cioè il
potere di concedere grazie e di eleggere gli
ufficiali della Repubblica [Cfr. Da Mosto
31]. La classe patrizia è diventata nel tempo
la vera dominatrice del potere attraverso
precise mosse: creazione del Comune Veneciarum,
abolizione di fatto dell’Arengo in
favore del Maggior Consiglio, elezione del
Minor Consiglio e riduzione del doge a semplice
magistrato. Con la serrata, la classe
patrizia rende il potere ereditario, mette un
freno ai nuovi ingressi in Maggior
Consiglio mai interdetti ad alcuno in passato,
potendo gli elettori chiamare a loro
piacere cittadini, gente del popolo, patrizi.
Adesso, invece, si decide di riservare la nomina
solo ai membri di quelle famiglie che
ne hanno fatto parte negli ultimi quattro
anni o che superano il giudizio di ammissibilità
espresso da tre grandi elettori i quali
ogni anno devono quindi redigere l’elenco
dei candidati scelti. La legge è approvata a
titolo provvisorio per sette mesi (dal 28 febbraio
al 29 settembre, il giorno di san Michele
in cui si rielegge il Maggior Consiglio),
si dice che è rinnovabile, ma l’occasione
per farla diventare definitiva sarà la
guerra contro Genova [v. 1298]. Attraverso
proroghe e nuovi interventi legislativi si
arriverà fino al 1315, quando si stenderà la
lista ufficiale dei patrizi di Venezia: i soli ad
aver diritto di far parte dell’assemblea sovrana
con la sola condizione di essere ballottati
ogni anno in Quarantia e di ottenere
almeno dodici voti. La legge non esclude,
tuttavia, la possibilità di elezione di nuovi
membri e viene così data facoltà al Maggior
254
Consiglio di scegliere tre elettori, che possono
proporre nuovi candidati, da sottoporre
come gli altri alla ballottazione in
Quarantia. Infine è riconosciuto il diritto a
coloro che, pur facendo parte del Maggior
Consiglio in anni precedenti, hanno perduto
la carica per essere usciti da Venezia, di
essere riammessi previa la solita ballottazione
in Quarantia. Ma l’ingresso degli
uomini nuovi sarà reso sempre più difficile
con norme successive. Il 19 luglio 1315, lo
stesso Maggior Consiglio ordina l’istituzione
di un libro, tenuto dalla Quarantia, in
cui devono essere iscritti tutti coloro che,
compiuti i diciotto anni, hanno il diritto di
entrare in Consiglio. Nel 1319 poi si affida
agli Avogadori di Comun un’inchiesta
sulla validità dei titoli degli iscritti e nel
1323, espletati gli ultimi controlli, si aboliscono
i tre elettori e si stabilisce che l’accesso
al Maggior Consiglio è possibile solo alle
famiglie incluse nella lista, è cioè permanente
ed ereditario in via definitiva, appannaggio
esclusivo dei discendenti maschi
che abbiano compiuto i 25 anni, un’età che
nel 1457 verrà abbassata a 20, ma non per
tutti [Cfr. Da Mosto 30]. Il sistema funziona
così: all’età di 18 anni i nobili rampolli
acquisiscono la maturità politica e per loro
c’è una estrazione a sorte da eseguirsi il
giorno di santa Barbara. Chi vince, cioè chi
riceve la grazia della Barbarella ha «il diritto
di sedere in consiglio compiuti i vent’anni.
Gli altri, a meno che la sorte non sia loro
favorevole l’anno seguente, devono aspettare
di avere venticinque anni per occupare
nell’assemblea il posto cui hanno diritto
per nascita. Allora possono essere eletti ad
una carica. Per un gran numero di questi la
prima elezione giunge prima del compimento
dei trent’anni» [Pavan 175]. Sono
infine stabilite altre norme per garantire la
legittimità dei natali e la purezza del sangue
escludendo i nati da donne di vile condizione.
Nel 1498 si decide che non siano
ammessi i nobili che hanno intrapresa la
carriera ecclesiastica. Il 31 agosto 1506 e il
26 aprile 1526, si istituiscono i libri così
detti delle nascile e dei matrimoni (libri
d’oro), nei quali gli Avogadori di Comun
registrano nascite e matrimoni dei membri
dell’aristocrazia per facilitare l’accertamento
dello stato personale di chi vuole conservare
la prerogativa di membro del Maggior
Consiglio. Dopo la serrata, l’accesso al Maggior
Consiglio sarà accordato in più occasioni
a varie famiglie per speciali benemerenze
verso lo Stato, con l’intento di rimpinguare
l’erario o di sostituire le famiglie
nel frattempo estinte. Il Maggior Consiglio
abdicherà alla sua sovranità in favore della
Municipalità Provvisoria con decreto 12
maggio 1797 [Cfr. Da Mosto 30].
.La costituzione veneziana è basata su un
principio molto semplice e saggio: la diffidenza
verso coloro che esercitano il potere,
un principio definito come «sospetto
istituzionale», cioè le persone al potere sono
continuamente controllate e regolarmente
sostituite. Da ciò derivavano tre regole fondamentali
per la gestione dello Stato:
1. brevità delle cariche, cioè rotazione
delle persone in tutte le magistrature, con
mandati per periodi molto limitati, un
anno, due anni al massimo, quindi l’obbligo
di lasciare il potere per lo stesso periodo
di tempo, o per un periodo più lungo, la
‘contumacia’ (frammentazione del potere
nel tempo);
2. collegialità, quindi impersonalità del
potere (frammentazione del potere tra le
persone);
3. pluralità degli organi dello Stato che si
controllano a vicenda, il che ricorda il principio
che gli americani definiscono checks
and balances (frammentazione del potere tra
gli organi).
Anche il sistema giuridico della Repubblica è
diverso rispetto agli altri stati italiani, lodato
nel 16° sec. dal celebre giurista francese
Jean Bodin, il quale osserva che «l’offesa recata
da un gentiluomo all’ultimo abitante
della città è corretta e punita con molta
severità; sicché a tutti ne viene una gran
dolcezza e libertà di vita, che sa più di libertà
popolare che di governo aristocratico».
I veneziani si rifiutano sin dagli inizi di
adottare il diritto romano, considerato il
diritto dell’imperatore. Per fare giustizia si
basano quindi sui precedenti (un po’ come
avviene nel diritto inglese) e, in mancanza
di essi, giudicano secondo equità, basando-
255
si cioè sul giudizio personale del magistrato
che deve decidere moribus et legibus, ovvero
secondo le leggi morali e civili. I tribunali
veneziani, essendo organi collegiali
e sottoposti al sistema della rotazione, sono
particolarmente indipendenti e quindi non
influenzabili dall’esterno. La presenza inoltre
degli Avogadori di Comun, magistrati
che hanno lo scopo preciso di assicurare la
corretta applicazione delle leggi, offre ulteriori
garanzie [Salvadori].
.L’amministrazione della giustizia, che
tratta il ricco al pari del povero, che azzera
le differenze di classe e di ricchezza, che
viene applicata equamente, fa da cemento
alla coesione della società veneziana, caratterizzata
da un forte senso comunitario e
rafforzata da una mentalità aperta, tollerante
e pragmatica. Il contatto quotidiano, poi,
l’affinità d’interesse, la coesistenza di attività
legano il patrizio al popolano e questo
invisibile legame è il veicolo che armonizza
la vita sociale veneziana [Salvadori]. Tra
San Marco e Rialto, tra il Palazzo e il mercato,
tra il centro politico e il centro economico,
tra il politico e il mercante, dunque, s’istituisce
uno stretto rapporto, perché anche
l’uomo politico è mercante: egli esce dal
fondaco, sale le scale del Palazzo, siede nei
consigli e in essi porta l’eco dei bisogni,
delle esigenze, delle necessità di cui è stato
testimone nelle contrattazioni quotidiane e
se ne fa interprete quando si tratta di tutelare
l’interesse dello stato che coincide con
quello di tutti e di ciascuno [Cessi].
.All’apice della Repubblica c’è il doge: la
figura più importante, il capo dello Stato,
chiamato anche principe. Indossa vesti sfarzose
e il corno dogale, che sfoggia una sola
volta all’anno, il giorno di Pasqua quando
visita la Chiesa di San Zaccaria; normalmente
ne indosa una versione meno ricca. La
sua immagine e il suo nome sono incise
sulle monete, porta un anello a sigillo dove
la scritta voluntas ducis è stata col tempo
sostituita da voluntas senatus. Da governante
più o meno assoluto il doge diviene via
via un magistrato, il primo magistrato della
Repubblica, ma i suoi poteri sono limitati
e ad ogni successione vengono limitati
ancora di più dalla Promissione Ducale [v.
1192] riveduta e corretta alla morte di ogni
doge per farla giurare al nuovo capo dello
Stato. Egli è aiutato dal Minor Consiglio
per svolgere i compiti di ordinaria amministrazione
e insieme entrano a far parte del
Consiglio dei X.
Il Minor Consiglio veglia sul doge e soprattutto
lo controlla: il doge da solo non pùò
aprire neanche una lettera indirizzata a lui.
Ai consiglieri spetta di leggere la Promissione
Ducale una volta all’anno (perché il doge
non la dimentichi), riprendere il doge
quando sbaglia, assicurarsi che il conclave
per l’elezione del nuovo doge si sbrighi e
non tiri le cose alle lunghe, essere presenti,
uno a turno, nel Consiglio dei X, sedere
tutti insieme sempre e ovunque c’è il doge.
Nella vacanza di dogado uno dei consiglieri
diventa vice-doge, mentre la reggenza
spetta a tutta la Signoria, che è composta
dal doge con il Minor Consiglio e dai tre capi
della Quarantia al Criminal.
Quando la Signoria presiede le riunioni esecutive
del Collegio dei Savi si origina un
nuovo organo detto Pien Collegio. Il Collegio
dei Savi è composto da 16 Savi: 6 Savi Grandi,
incaricati di problemi di politica generale
[v. 1380], 5 Savi di Terraferma, preposti
all’esame di tutti i problemi portati in essere
dalle conquiste [v. 1420], e 5 Savi agli
Ordini, incaricati dei regolamenti marittimi
[v. 1321]). Il Pien Collegio è quindi una sorta
di commissione speciale, detta anche Consulta,
che si riunisce per studiare o attendere
ad affari importanti: i suoi compiti sono
quelli di dare udienza ai diplomatici, ascoltare
i vescovi sugli affari temporali della
diocesi e ricevere i religiosi che entrano nel
territorio della Repubblica, insomma, un
vero e proprio ministero degli affari interni
ed esteri, la cui importanza verrà «a poco a
poco crescendo, così da sostituire il Senato
stesso e divenire la vera rappresentanza
politica di Venezia» [Lorenzetti 40]. Dal
1526 il Pien Collegio avrà la facoltà di secretare
alcuni atti (le così dette comunicate non
lette) e di sospendere l’esecuzione delle
decisioni del Senato con l’obbligo di riferirne
i motivi alla prima seduta utile.
Il Senato trae la sua origine da un organo
consultivo detto dei Pregadi, che in seguito
256
diventerà il massimo organo esecutivo
della Repubblica: presieduto dal doge, esso
assume il nome di Senato con un numero di
membri che prima salgono a 60, poi a 120 e
infine a circa 300: da semplice organo consultivo
finirà per avocare a sé la guida della
politica estera, la gestione delle materie economiche
e finanziarie, nonché la sovrintendenza
alla regolazione delle acque e della
difesa e utilizzazione del suolo ...
Il doge, infine, presiede il Maggior Consiglio,
l’organo che, sostituendosi al popolare
Arengo, assume le funzioni di assemblea
generale della nobiltà veneziana, istituisce
gli organi destinati a semplificare la
sua opera (il Senato e la Quarantia), a sorvegliarlo
e presenziare alla vita dell’ordinamento
pubblico (Minor Consiglio), l’organo
che nomina i membri di tutti gli altri organismi
e delega ai consigli minori (i cui
membri, che curano e sorvegliano i vari
aspetti e bisogni della vita pubblica, sono
da esso eletti) la responsabilità di elaborare
nuove leggi e di applicarle.
.Al disotto dei patrizi c’è la folla dei cittadini
impegnata nel commercio locale o,
se naviga, per lo più si contenta di viaggi
più corti e di guadagni minori per rischi e
investimenti minori [Cfr. Lopez 48]. I cittadini
sono divisi in due gruppi, cittadini originari
e cittadini d’adozione, per grazia speciale
del Senato.
I cittadini originari devono avere il padre e il
nonno veneziani, essere immuni da condanne
penali e non praticare alcuna arte
meccanica; possono dedicarsi a ogni tipo di
commercio e concorrere agli uffici della
Cancelleria Ducale a loro riservati.
I cittadini d’adozione sono quelli nati fuori
Venezia, che hanno sposato una veneziana
o coloro che ne fanno espressa richiesta: è il
caso di alcuni principi stranieri che sollecitano
il titolo di cittadini di Venezia per beneficiare
della protezione della Signoria.
La cittadinanza veneziana può essere dunque
de iure, cioè di diritto, o de gratia, cioè
concessa per grazia. È cittadino de iure, chiamato
poi originario, chi, sortiti i natali legittimi
nella città, ha avuto il padre e l’avo cittadini,
e non ha esercitato arte meccanica;
cittadino de gratia chi ottiene la cittadinanza,
senza averne il diritto, ma in ricompensa
di servigi resi, o per matrimonio con una
veneziana.
Nel 1312 si decreta una distinzione tra cittadini
de intus e cittadini de extra: i primi
possono «esercitare talune professioni,
alcuni determinati pubblici impieghi, e
alcune arti principali» e ottengono questo
status potendo dimostrare di essere residenti
a Venezia da 12 anni, mentre gli altri
hanno bisogno di 18 anni di residenza e
però acquistano «il diritto di navigare e di
mercanteggiare negli scali del veneto commercio»
[Tassini Curiosità ... XXX]. La concessione
della cittadinanza veneziana è
dunque un vero privilegio, un diritto assai
ricercato, «desiderato dagli stranieri non
soltanto a titolo d’onore, ma anche per utilità»
[Molmenti I 77], perché in tempi di navigazione
poco sicura, finché la Repubblica
dominerà i mari, poter sventolare la bandiera
veneziana sarà una valida protezione.
Chiederanno ed otterranno questo privilegio
gli Scrovegni di Padova, gli Estensi
di Ferrara, i Visconti di Milano, i Gonzaga
di Mantova, gli Scaligeri e tanti altri signori.
La Repubblica concederà anche la bolla o
sigillo ducale a chi si fosse reso benemerito e
potrà essere d’oro o d’argento o di piombo a
seconda della dignità o del grado della persona
privilegiata [v. 1166].
.Con la serrata si chiude il ciclo di Venezia
democratica (697-1297) e si apre quello
di Venezia aristocratica (1297-1797).
.Tra patriziato e popolo c’è un patto tacito:
il popolo, rappresentato da tutte quelle
persone che stanno sotto il livello dei cittadini,
cioè le più disparate categorie sociali,
accetta di essere governato dalla classe patrizia
che tra l’altro tutela la stabilità della
moneta, tiene basso il livello delle imposte e
relativamente alto quello dei salari, regola le
assunzioni, combatte i monopoli, mantiene il
mercato ben fornito di vettovaglie, istituisce
opere di carità per i bisognosi ... [Cfr Lopez
48]. Osserverà uno studioso [Guerdan], che
il motto della Repubblica avrebbe potuto essere
simile a quello francese con l’aggiunta
di una L: Liberté, L–egalité, Fraternité. Infatti, il
sistema veneziano si basa sul principio della
L–egalité, costringendo tutti, patrizi compre-
257
si, a dare l’esempio della legalità più rigorosa.
Avolte i reati dei patrizi vengono puniti con
severità maggiore di quella usata verso i non
patrizi. Il caso del doge Antonio Venier
(1382-1400) sarà emblematico: il figlio Alvise
appende un paio di corna alla porta del
patrizio Giovanni Dalle Boccole con la cui
moglie ha prima amoreggiato e poi litigato.
Il gesto è punito con l’arresto. In carcere, in
attesa del processo, il ragazzo si ammala ...
ma il doge si oppone al suo rilascio e Alvise
muore in prigione.
.Le magistrature sono adesso tutte dirette
da nobili, mentre i non nobili costituiscono
il personale del ministero, che successivamente
sarà distinto in Ufficiali di alto ministero
e Ufficiali di basso ministero [v. 1569].
.«Acqua delle lagune cresce nella città
con molto danno» [Sansovino 21].
.Si rifabbrica la Chiesa di S. Fosca [sestiere
di Cannaregio], forse fondata nell’anno
873 per volere del vescovo di Olivolo
Crasso Fazio. Si sa per certo, comunque,
che l’edificio viene restato nel 1297, mentre
nel 1410 crolla il campanile investito da
una violenta bufera e si procede alla sua
ricostruzione. Nel novembre del 1679 inizia
il rifacimento della chiesa che si conclude
nel 1697. Un incendio renderà necessario
un rimaneggiamento strutturale (1730) e
con l’occasione il rifacimento della facciata
ad opera di Domenico Rossi. La chiesa sarà
consacrata il 15 agosto 1733.
1298
.8 settembre: battaglia di Curzola contro i
genovesi (in Dalmazia). La flotta genovese,
guidata da Lamba Doria, risale l’Adriatico
con 85 galee per colpire la Repubblica fin
dentro al suo Golfo, ma viene intercettata
da quella veneziana, forte di 95 navi al comando
di Andrea Dandolo, a Curzola, l’isola
che dà il nome all’arcipelago delle cosiddette
Curzolane o Curzolari: un gruppo
di isole dalmate centro-meridionali formato
dalla stessa Curzola, Lesina, Lissa e Làgosta.
Le due flotte si trovano di fronte
verso la fine di agosto e i veneziani schierano
le loro navi fra le isole di Curzola e
Làgosta. Per qualche giorno veneziani e
genovesi si studiano e poi la notte del 7
settembre Doria si muove: approfittando
dell’oscurità manda 15 galee ad aggirare
l’isola di Làgosta e posizionarsi alle spalle
delle navi veneziane. All’alba dell’8 settembre
l’attacco: quando i veneziani stanno
per vincere ecco entrare in scena le 15
galee nascoste. La battaglia volge a favore
dei genovesi, che distruggono la flotta
veneziana: su 95 galee se ne salvano soltanto
12, perché fuggono. Diecimila uomini
cadono uccisi, entrambi gli schieramenti
sono decimati. Andrea Dandolo viene
fatto prigioniero assieme a 7mila soldati e
si uccide. Lamba Doria non ha le forze sufficienti
per tentare l’assalto alla città di
Venezia e decide di ritornare a Genova trascinadosi
18 galee veneziane e migliaia di
prigionieri tra i quali c’è anche Marco Polo.
La sconfitta contro Genova è però una
manna per i patrizi: il 30 settembre la Serrata
del Maggior Consiglio attuata l’anno
precedente, diventa operante, cioè la legge
diventa definitiva e il patriziato veneziano
assurge a classe detentrice del potere, per
legge, per sempre, potendo i suoi componenti
trasmetterne l’accesso per ereditarietà.
Così, il 15 dicembre si stabilisce che nessuno
potrà far parte del Maggior Consiglio
se prima egli stesso, il padre o il nonno non
vi avessero appartenuto. In seguito, però,
non si troverà più il registro presenze dei
patrizi relativo a quest’anno.
.13 ottobre: Marino Ziani procuratore di
S. Marco.
1299
.25 maggio: pace fra Genova e Venezia
con la mediazione di Matteo Visconti, signore
di Milano. La pace riconosce il primato
genovese sulla riviera ligure, che Venezia
aveva insidiato alleandosi con Francesco
Grimaldi, capo dei guelfi genovesi insignoritosi
di Monaco (1297), e riconosce quello
veneziano sull’Adriatico. Per quanto riguarda
la rivalità in Oriente, la questione rimane
irrisolta. Con la firma della pace viene liberato
Marco Polo prigioniero dei genovesi.
Tra Genova e Venezia, quindi una lunga tregua,
ma poi si tornerà ancora a combattere.
.17 agosto: Nicolò Negri procuratore di
S. Marco.
.A S. Nicolò del Lido si costruisce il Bersaglio
«per addestrare i giovani all’uso della
balestra». Nei pressi stazionano anche
reparti di fanteria, cavalleria e artiglieria e,
dove poi sorgerà il Cimitero ebraico, ci sono
le fonderie che forniscono armi e munizioni
alle guarnigioni della Repubblica.
.I veneziani si preoccupano per i danni
procurati alla laguna dal Brenta. Inviano
sui luoghi consiglieri per esaminarli e decidere
come ripararli.
258
235
1300
236
.L’intelligence veneziana s’interroga sul futuro e prevede che ben presto dovrà battersi su
due fronti, sul continente e per mare: la città-stato è la maggiore distributrice di prodotti
orientali in occidente, ha bisogno di vie commerciali libere e sicure, di trovare le strade
alpine e padane aperte ai suoi traffici, ma, svanita l’autorità imperiale nel corso del 12°
secolo, deve assicurarsi l’amicizia dei padroni di tutti questi punti nevralgici (un’infinità di
comuni) per cui al posto di un unico trattato bisogna firmarne parecchi con le più diverse
città, con Treviso, con Padova, con Ferrara ... E questi vicini si fanno naturalmente pregare
e pagare. La situazione peggiora quando ambiziosi signori rifiutano a Venezia le garanzie
indispensabili. Questa la premessa di un secolo funestato e tormentato da guerre, congiure,
profonde mutazioni. All’esterno: la lotta con Genova, che a Costantinopoli ha scalzato
Venezia, si trascina per tutto il secolo, divorando energie e ricchezze, finché non si chiuderà
con la guerra di Chioggia (1379-81), che vede la disfatta di Genova e l’inizio del suo tramonto;
la riorganizzazione dello Stato da mar in modo centralizzato; la necessità di trovare approdi
sicuri, fidando nelle popolazioni che continuano ad esprimere il desiderio di appartenere
in qualche modo a Venezia, tanto che città come Spalato, Sebenico, Traù scelgono di essere
governate da un podestà veneziano e verso il 1330 quasi tutta la Dalmazia costiera è veneziana;
l’esigenza di dominare diverse città di terraferma, non per brama di dominio, ma per
evitare che altri impongano le loro condizioni: si fanno le prove con Mestre (1337) e alcuni
piccoli comuni (Ceneda, Camposampiero, Serravalle, Valmareno, Conegliano), poi con
Treviso (1338), la prima città del futuro stato di terra, Castelfranco Veneto (1339), Rovigo
(1382). Questo tentativo di cercare un approdo di terra si scontra, però, con gli interessi del
papato per il disputato possesso di Ferrara. All’interno: le congiure accertate di Marin
Bocconio (1300) e di Bajamonte Tiepolo (1310), per ridare al popolo i perduti diritti usurpati
con la Serrata del Maggior Consiglio (1297), ma anche quella (forse immaginaria) del
doge Marin Falier (1355), spingono il governo a creare provvisoriamente (ma a Venezia, per
tradizione, il provvisorio sarà quasi sempre sinonimo di definitivo) una magistratura che ha lo
scopo di prevenire attacchi contro lo Stato e che finirà per diventare il più eminente corpo
decisionale, vestito di autorità quasi sovrana: il Consiglio dei X.
In questo secolo «contraddittorio, conservatore e aggressivo» e di laborioso assestamento,
la Repubblica, sfruttando lo slancio vitale, positivo, incredibile ed esplosivo sprigionato dal
lungo boom economico (1290-1325), riesce a consolidarsi, nonostante una crisi assai sofferta
tra il 1348 e il 1355 a causa della più terribile pestilenza che la storia ricordi, la quale decima
una popolazione appena arrivata alla soglia delle 150mila unità. Elaborato presto il
lutto, Venezia si ripopola, importa artigiani da mezza Italia (Lombardia, Emilia e Romagna,
Toscana) e sviluppa così nuove attività industriali: pellicciai e conciapelli, orefici, fustagnai,
filacanapi, cristallieri, setaioli, lanaioli. Sbocciano dunque le arti (se ne conteranno fino a 52)
e fiorisce anche la documentazione, fin qui rappresentata quasi esclusivamente dalle pergamene
dei monasteri e delle procuratie, perché perduta nei vari incendi sofferti dal
Palazzo Ducale. Venezia, diventata centro di creazione artistica, continua a farsi bella: abitazioni,
fondachi e magazzini sono ancora in massima parte in legno, come in legno sono
quasi tutti i ponti, mentre le calli e i campi sono ancora sterrati, ma già si cominciano a
costruire sempre più case in mattoni e si lastricano le zone più trafficate. Continua cioè
impetuoso lo sviluppo urbano innescato sul finire del secolo precedente con nuove bonifiche
e nuove palificazioni che si espandono dal centro rialtino in ogni direzione e sestiere.
Con l’acquisto di Treviso (1388), Venezia pensa di creare uno Stato di terra e il nome del territorio
dominato passa alla città-stato: l’antica Civitas Rivoalti, poi Comune Veneciarum diventa
adesso Venezia ...
237
1300
.22 febbraio: papa Bonifacio VIII bandisce
il primo Giubileo o Anno santo della
storia. A Venezia gran fermento e partenza
di numerosi pellegrini.
.22 marzo: si varano nuove restrizioni
all’ingresso nel Maggior Consiglio.
.9 luglio: si ordina ai Capicontrada di obbligare
gli abitanti a dare il loro contributo
per i lavori riguardanti la sistemazione della
viabilità nella propria zona.
.16 dicembre: «Congiura di Marin Bocconio
per abbattere la Repubblica, onde il
popolo potesse acquistare i perduti diritti»
[Musatti 27]. Prendendo a pretesto la sconfitta
della flotta veneziana nelle acque di
Curzola per mano dei genovesi [v. 1298], a
Venezia due ricchi mercanti, appoggiati
dalle famiglie escluse dal Maggior Consiglio,
organizzano una congiura contro la
Serrata del Maggior Consiglio, che però fallisce
miseramente. I due sono Marin Bocconio
e Giovanni Baldovino. Essi radunano
una cinquantina di uomini, tra cui alcuni
nobili come i Balbi, i Malipiero, i Polani e i
Ruzzini, e insieme decidono la tattica: 11
congiurati, guidati da Bocconio devono entrare
in Maggior Consiglio armati, mentre
gli altri hanno il compito di provocare una
rivolta popolare in Piazza S. Marco. Qualcuno
fa una soffiata e il doge organizza il
ricevimento: il giorno stabilito i nobili capeggiati
dal doge si recano in Maggior
Consiglio armati e accolgono con disponibilità
gli 11 che chiedono di esporre le proprie
ragioni al doge. A questo punto, vengono
chiuse le porte della sala e i congiurati
sono fatti prigionieri. Il doge accusa Bocconio
e gli altri 10 di tradimento e li fa processare
per direttissima. I traditori sono trascinati
davanti agli Avogadori e condannati
a morte per impiccagione. La sentenza
viene eseguita lo stesso giorno sul patibolo
allestito tra le colonne di Marco e Todaro.
Gli altri congiurati in attesa sulla Piazza
visto il fallimento degli 11, si danno alla fuga.
Il doge viene naturalmente salutato come
l’eroe della patria.
.16 dicembre: Belletto Delfino diventa
procuratore di S. Marco.
1301
.18 gennaio: Giovanni Giorgi (o
Zorzi) eletto procuratore di S. Marco.
.6 luglio: provvidenze per l’escavazione
e l’interramento dei rii.
.Si istituiscono i Consultori in
Jure con il compito di fornire al bisogno il
lume della propria dottrina ed esperienza
al governo. La loro elezione è dapprima
demandata al doge e ai suoi consiglieri, poi
passerà al Consiglio dei X (1541) e infine al
Senato (1656). I consultori sono tre: un consultore
in jure e poi un teologo canonista e un
revisore delle carte entrambi provenienti
dalla Curia romana. Il primo ad assommare
nella sua persona le competenze di teologo
e consultore canonista sarà Paolo Sarpi [v.
1606] in occasione dell’interdetto, quando si
sentirà il bisogno di avere il parere di un
ecclesiastico dotto in teologia e in diritto
canonico. Sarpi sarà affiancato da un
coadiutore che nel 1656 otterrà una propria
autonoma funzione [Cfr. Da Mosto 179].
1302
.5 marzo: si istituiscono gli Ufficiali all’Estraordinario
per riscuotere i noli delle galee
armate, i diritti doganali e le varee (tassazioni
per risarcimento di danni non colposi,
subiti dai mercanti per mare o nelle colonie,
e ripartizione relativa). All’arrivo delle
navi esaminano i libretti di carico e incassano
le imposte. Mansioni accessorie, poi
perdute, riguardano la salvaguardia dei
lidi, l’escavo dei canali e l’organizzazione
della Festa delle Marie, soppressa dal 1379.
.10 marzo: Marco Quirino (o Querini)
diventa procuratore di S. Marco.
.6 aprile: si invia una forte armata nel
Bosforo: «Città di Costantinopoli assalita
da Belletto Giustiniano con l’armata, il
quale danneggia l’imperatore, & distrugge
diversi castelli» [Sansovino 21].
.2-5 agosto: trattato commerciale con
l’Egitto.
.4 ottobre: si rinnova la tregua con il
basileus Andronico II: Venezia ottiene la
terza crisobolla [v. 1285] dopo la ricostituzione
dell’impero d’Oriente (1261), le cui
clausole fondamentali «permettono ai ve-
238
neziani di ristabilirsi a Costantinopoli e a
Tessalonica o Salonicco, di ricostituirvi il
loro quartiere e i loro depositi, di beneficiare
nell’impero di un’ampia esenzione doganale,
di trafficarvi liberamente e di accedere
al Mar Nero» [Thiriet 47]. Un buon
risultato, ma si tratta soltanto di tregue. La
vera distensione si avrà sotto il basileus Andronico
III (1328-41), quando il pericolo
turco sarà palpabile e i bizantini avranno
sempre più bisogno di appoggi militari e
finanziari veneziani per non soccombere.
.Grandi lavori di difesa a S. Nicolò del
Lido.
1303
.17 agosto: le divergenze per le saline di
Peta di Bo portano alla guerra contro Padova,
ma già l’anno successivo si formalizzerà la
pace (5 ottobre 1304).
.17 dicembre: nessun cittadino veneziano
o forestiero abitante a Venezia può portare
fuori dal Golfo di Venezia frumento,
biade, vino.
.Si costruisce l’Arsenale Nuovo [v. 1104].
1304
.5 gennaio: Marino Cornaro diventa
procuratore di S. Marco.
.23 ottobre: il figlio del re del Portogallo,
Pietro, visita Venezia. Grandi feste e origine
della regata, istituzionalizzata nel 1315.
.Si minacciano (1304) terribili castighi a
chi parla male dello Stato o a chi offende
Venezia. La cronaca ci dice che un francese
è impiccato (1404) per aver detto che «volea
lavarsi le mani nel sangue dei veneziani»
[Molmenti I 493] e un veneziano subisce
la stessa sorte (12 luglio 1461) per aver
«manifestato propositi di ribellione contro
il doge e lo Stato» [Molmenti I 493].
.Il patriarca di Aquileia cede alla Repubblica
il suo dominio territoriale sull’Istria
dietro esborso di denari.
.Nuovo tentativo della Repubblica di
prendere Costantinopoli (1304-07) dopo il
Trattato di Orvieto [v. 1281]: l’alleato questa
volta è Carlo di Valois, fratello di
Filippo il Bello, ma le operazioni non
hanno successo.
1305
.12 gennaio: si vara il regolamento dell’arte
vetraria.
.17 aprile: Giovanni Bragadin eletto procuratore
di S. Marco.
.3 settembre: si stabilisce che chi abita a
Venezia da 25 anni potrà esser dichiarato
cittadino [v. decreti 1297 e 1350].
.23 novembre: si stabilisce che il giorno
di santa Lucia (13 dicembre) sia dichiarato
festa solenne.
.Si ricostruisce la Chiesa di S. Ubaldo, in
veneziano S. Boldo [sestiere di S. Polo] fondata
nel 10° secolo. Con l’occasione si erige
anche il campanile. Il 15 maggio 1735 si
poserà la prima pietra di una nuova ricostruzione,
forse dovuta a Giorgio Massari, e
quattro anni dopo i lavori saranno conclusi.
Nel 1808 la chiesa risulta soppressa e in
seguito sarà demolita (1826-28) per costruire
abitazioni private. Rimane soltanto il campanile
senza la cuspide, anch’esso adattato
ad alloggi. FOTO DE’ BABARI
1306
.6 gennaio: il Maggior Consiglio decreta
che tutti i corrieri operanti a Venezia siano
sottoposti ai Provveditori di Comun, la magistratura
preposta al controllo delle tariffe.
Nasce quindi ufficialmente il servizio postale
a Venezia, ma già prima del mille funzionava
a Rialto la professione del corriere,
necessaria all’attività mercantile per lo
scambio delle notizie. Nasce così la Compagnia
dei Corrieri della Serenissima, la cui attività,
come tutte le altre, sarà regolata da
norme precise che costituiscono la mariegola,
ovvero lo statuto dei diritti e dei doveri
239
degli aggregati.
.15 marzo: si proibisce di tener fuoco in
Rialto per timore degli incendi, ma la legge
sarà aggirata.
.5 luglio: si consente il trasferimento dell’arte
della lana dalla sua sede di Torcello a
Venezia, presso varie scuole sparse per la
città, ma il suo centro principale rimane poi
sulle Fondamenta della Croce, non lontano
dal quale ci sono le officine dei lavadori,
che la ‘purificano’ prima di tesserla, mentre
nel vicino Campo della Lana vivono gli
operai, in massima parte tedeschi.
.La Repubblica ottiene a Cipro la franchigia
del commercio e alcuni quartieri nelle
città di Nicosia, Limassol e Famagosta.
Seguono poi (novembre) accordi commerciali
con Zuco, sultano di Persia.
.Dante Alighieri visita l’Arsenale al quale
dedica alcuni versi (7-15) del 21° canto
dell’Inferno, che celebrano in particolare la
tecnologia, la maestria, l’organizzazione e
la sofferenza di chi vi lavora:
Quale ne l’Arzanà de’ Viniziani
bolle l’inverno la tenace pece
a rimpalmare i legni lor non sani,
ché navicar non ponno in quella vece
chi fa suo legno novo e chi ristoppa
le coste a quel che più vïaggi fece;
chi ribatte da proda e chi da poppa;
altri fa remi e altri volge sarte;
chi terzeruolo e artimon rintoppa
1307
.25 maggio: trattato commerciale con
Leone IV d’Armenia.
.3 giugno: il 23 aprile, giorno di san
Giorgio, e il 25 novembre, giorno di santa
Caterina, sono dichiarati feste solenni.
.7 agosto: Theofilo detto Fioffio Morosini
diventa procuratore di S. Marco.
.13 ottobre: papa Clemente V ordina
l’arresto dei Cavalieri Templari in Francia,
un’azione dettata da motivi finanziari.
L’idea di questa mossa spietata è del re Filippo,
che accusa i Templari di eresia, immoralità
ed abusi, e il papa ossequioso si
presta al suo gioco.
.La Scuola di S. Giovanni Evamgelista [v.
1260] si trasferisce presso la Chiesa di S.
Giovanni Evangelista [v. 790] e comincia tra
le due istituzioni una comunanza di vita.
1308
.Comincia la politica di espansione in
terraferma con la guerra di Ferrara preceduta
da un assalto tentato l’anno precedente:
«Ferrara assalita da Andrea Sanuto, il quale
presa una porta penetra in piazza coraggiosamente,
ma sopraffatto dal popolo è
morto con tutta la sua schiera». Nel 1308,
invece, Ferrara viene presa e «riceve per
Podestà & Rettore Giovanni Soranzo, &
dopo di lui Vitale Michele, sotto il quale si
perde» [Sansovino 22]. Morto il signore di
Ferrara Azzo VIII d’Este (31 gennaio) era
scoppiata la lotta per la successione tra il
nipote Folco d’Este, appoggiato da papa
Clemente V, e il figlio Fresco d’Este, appoggiato
dai veneziani, che prendono la città
(25 giugno), ma il papa lancia (16 ottobre)
l’interdetto, che intimorisce i veneziani e
crea loro problemi di commercio perché
inficia in qualche modo la libera navigazione
del Po [v. 1309]. Ai veneziani intimoriti
dall’interdetto il doge Pietro Gradenigo risponde
che è dovere di un buon principe e
di un buon cittadino cogliere tutte le occasioni
per ingrandire la Repubblica e procurare
gloria e potenza alla patria e che soltanto
i bambini si lasciano impressionare
dalle parole, mentre le persone valorose
non temono nulla, nemmeno la punta della
spada [Cfr. Diehl 168].
.«Guerra con l’imperatore di Costantinopoli
fatta da Veneti, collegati con Carlo
II, re di Napoli, il quale tolto
Durazzo con altre terre all’Imp.
disegnava d’occupar l’Imperio
per Carlo di Valois fratello di Filippo
Re di Francia suo consanguineo.
Nella quale Marco
Minotto Capitano prende
Stalimene [Lemno], & danneggia
molti paesi nella Romania, onde
l’Imp. astretto da tanti danni fa la
pace & s’accorda» [Sansovino 22].
1309
.15 maggio: il futuro doge
Giovanni Soranzo viene eletto di
240
S. Marco.
.La Santa Sede romana si trasferisce ad
Avignone [non ancora parte della Francia,
ma un feudo imperiale retto dal re di Sicilia]
sotto la protezione del re francese Filippo
il Bello, dove rimane fino al 1377. Il trasferimento
è imputato ai tumulti di Roma,
dove il dissenso tra gli aristocratici romani
e le loro bande armate ha raggiunto il culmine,
e la Chiesa di S. Giovanni in Laterano
[cattedrale della diocesi di Roma e sede
ecclesiastica ufficiale del papa dove egli
esercita la funzione di vescovo di Roma] è
stata distrutta da un incendio. Il papa è
Clemente V, nato in Guascogna e mai venuto
in Italia, eletto nel giugno del 1305 dopo
un anno di interregno causato dalle dispute
tra cardinali francesi e italiani, che avevano
praticamente lo stesso peso all’interno
del conclave tenutosi a Perugia. L’elezione
di Clemente, che non è neanche cardinale,
equivale ad una scelta apparentemente
fatta alla ricerca della neutralità.
Invece, egli è uno strumento di Filippo il
Bello. Dopo aver ricevuto la notifica formale
della sua elezione a Bordeaux, dove svolgeva
le funzioni di arcivescovo, il nuovo
papa sceglieva non già di essere incoronato
in Italia, ma a Lione (13 novembre 1305) e
quindi trasferirsi non a Roma, ma ad Avignone
dove viene raggiunto (26 marzo
1309) da tre ambasciatori veneziani per
trattare la questione di Ferrara (occupata
dai veneziani) sulla quale la Chiesa accampa
diritti in virtù di antiche donazioni.
Insoddisfatto delle risultanze del colloquio,
il papa minaccia la scomunica alla Repubblica
(27 marzo 1309): «Se nel termine di
trenta giorni, i Ferraresi non saranno lasciati
liberi, il doge, i suoi consiglieri, i Veneziani
tutti e ogni abitante del dominio
veneziano siano immediatamente scomunicati.
Anche coloro che porteranno vettovaglie
o mercanzie di qualsiasi tipo a Venezia,
o che compreranno merci o qualsiasi
cosa dai Veneziani siano immediatamente
scomunicati» [in Brusegan Storia 127].
Allo scadere dei 30 giorni l’esercito pontificio
si rimette in moto e in seguito ha la meglio
sulle forze veneziane perché Marco
Querini abbandona la roccaforte di Castelbaldo,
o Castel Tebaldo, presso Padova (28
agosto 1309), lasciando trucidare le proprie
truppe dall’esercito papale. La Repubblica
perde anche il Castello di Marcarino presso
Ravenna. In aggiunta, la scomunica scatena
gli interessi antiveneziani con sequestri,
catture, chiusura di scali ... Si stipula allora
una tregua (3 novembre), ma Venezia, che è
spinta da meri interessi commerciali, perché
il possesso di Ferrara vuol dire soprattutto
accesso libero al Po, si prepara a dare
battaglia sul piano del diritto e della forza:
assolda un consultore, il quale si pronuncia,
dicendo che la Chiesa non deve conferire
carattere spirituale alle cose profane e quindi
non può sostenere che il papa ha la superiorità
sui prìncipi. Le successive trattative
di pace stabiliscono la riconsegna di Ferrara
allo Stato pontificio (1311): la Repubblica
si fa togliere la scomunica ‘allungando’ diecimila
fiorini d’oro al papa per il ‘disturbo’
e così può mantenere i propri privilegi
commerciali nella zona.
.Inizia a Venezia la lavorazione della seta
per l’arrivo in laguna di molte famiglie di
Lucca, principale centro della produzione
serica nella penisola. Molti lucchesi abbandonano
la città per i continui disordini
politici e arrivano a Venezia tra il 1309 e il
1317 dando l’avvio ad un’influenza decisiva
sulla manifattura veneziana della seta
che seppur organizzata ha ancora una produzione
relativamente modesta. I lucchesi
giunti in laguna si riuniscono poi (1360) in
una corporazione autonoma, chiamata Corte
della Seta, in un edificio a fianco della
Chiesa di S. Giovanni Grisostomo [sestiere di
241
S. Marco] sorta prima del mille [v. 1497]. La
Corte è un tribunale corporativo con il compito
di giudicare sull’operato degli associati
lucchesi. I tessitori di seta veneziani invece
fondano la loro scuola nel 1488 riunendo
la Scuola dei Veluderi e la Scuola dei Samiteri
(da sciamito, tessuto di seta). La loro sede è
agli inizi in Campo dei Gesuiti, poi si trasferiscono
nella Scuola della Misericordia.
La seta grezza proviene dall’Oriente attraverso
la via della seta descritta da Marco Polo
nel Milione. Alla disgregazione dell’impero
mongolo, la Repubblica deve importarla
dai porti del Mar Nero. La coltivazione
dei gelsi e dei bachi da seta comincia a
diffondersi nelle province della terraferma
veneziana (Vicenza e Verona) soltanto a
partire dal 15° secolo. I bachi da seta giungono
negli opifici e svuotato il bozzolo
dalle crisalidi comincia la catena dell’industria
serica alla cui base sta la filatura e la
torcitura del filo, poi il filamento viene bollito
per sbiancare la seta e togliere la materia
viscosa (la saracina), predisponendo
così la materia prima alla terza fase: la tintura.
L’ultima fase, la tessitura, passa nelle
mani dei tessitori di seta che con i loro telai
e la loro fantasia nell’esecuzione dei disegni
producono stoffe e drappi preziosi che
rendono Venezia eccelsa nella produzione
e nel mercato dei tessuti di lusso in tutta
Europa.
.«Guerra col Patriarca di Aquileia, & col
Conte di Gorizia» [Sansovino 22].
.Si raccomanda ai comandanti della flotta
veneziana di riportare dalle isole greche i
marmi rari in cui si sarebbero imbattuti per
utilizzarli eventualmente nell’abbellimento
della Chiesa di S. Marco [Cfr. Diehl 107].
1310
.17 aprile: Michele Morosini diventa
procuratore di S. Marco.
.Dopo la sconfitta di Castelbaldo [v.
1309] i veneziani si dividono in due fazioni:
i difensori dell’operato di Marco Querini,
che sperano di porre fine alle ostilità con
Ferrara e quindi alla scomunica, e quelli, a
cominciare dal doge, che invece lo vogliono
processare per lo smacco subito. Gli
scontri sfociano, infine, in una vera e propria
congiura che vede schierati, contro il
doge, i Dandolo, i Giustinian e i Michiel, lo
stesso Marco Querini con il genero Bajamonte
Tiepolo e Badoaro Badoer (quest’ultimo
podestà di Padova). La sommossa si
sviluppa nella notte dal 14 al 15 giugno. I
congiurati mirano ad impossessarsi del
simbolo del potere, Palazzo Ducale, e decidono
di irrompere in Piazza da tre punti
diversi: il gruppo comandato da Querini
dalla Calle dei Fabbri, quello capitanato da
Tiepolo dalle Mercerie, il terzo, guidato da
Badoer, dalla laguna. Il vessillifero del
gruppo che sta per irrompere in Piazza
dalle Mercerie cade improvvisamente a terra
morto: una vecchietta si era affacciata
alla finestra e aveva fatto cadere un mortaio
sulla sua testa. Il fatto crea scompiglio
fra i rivoltosi, che sono sopraffatti dalle
guardie e costretti a ripiegare verso Rialto,
attraversare il ponte e distruggerlo. In seguito,
il doge decide di premiare la vecchietta,
conosciuta come la vecia del morter.
La donna, Giustina Rossi, chiede ed ottiene
l’affitto bloccato della casa e della sottostante
bottega, di proprietà dei Procuratori,
e di poter esporre nei giorni festivi dalla
sua finestra una bandiera con lo stemma di
S. Marco. Abitazione e bottega si chiameranno
Casa della Grazia del Morter. L’incidente
sarà ricordato da un altorilievo (opera
di Pietro Lorandini) posto nel 1841 sopra
il Sotoportego del Cappello e da una striscia
in marmo bianco a pavimento. Querini
viene ucciso durante le prime fasi dello
scontro [poi impiccato per estremo sfregio].
Tiepolo si rifugia presso la casa del suocero
Querini e dopo lunghe trattative ottiene di
lasciare la città per l’esilio. Badoer è intercettato
dal podestà di Chioggia e decapitato.
I palazzi dei capi congiura saranno rasi
al suolo, com’è costume della Repubblica
in casi di assoluta gravità.
.Il ponte di Rialto, distrutto dai congiurati
di Bajamonte Tiepolo in fuga, viene riparato
e durerà più di un secolo [v. 1444].
.27 giugno: si dichiara festivo il giorno
di san Vito (15 giugno).
.30 giugno: si vieta ai monasteri di dare
asilo ai complici di Bajamonte Tiepolo.
242
.10 luglio: si istituisce per tre mesi una
commissione d’inchiesta composta da 10
saggi, e perciò detta Consiglio dei X, per indagare,
assieme ai capi della Quarantia, sui
fatti specifici che hanno portato alla congiura
Tiepolo-Querini. In seguito, la commissione
viene confermata di mese in mese
e poi di anno in anno finché non diventa
stabile (10 luglio 1335). Famoso per la sua
severità, il Consiglio dei X diventerà potentissimo:
supremo organo di polizia e tribunale
criminale, esso potrà ingerirsi in qualsiasi
materia inerente alla quiete e sicurezza
dello Stato, alla libertà dei sudditi, alla
disciplina della classe patrizia e del clero,
intervenendo in campo politico, finanziario,
amministrativo. I suoi membri sono
eletti dal Maggior Consiglio per un anno e
sono scelti fra i più illustri patrizi di età superiore
ai 40 anni. I suoi poteri saranno
definiti dallo stesso Maggior Consiglio (18
settembre 1468) e subiranno successive correzioni
(1582, 1628, 1762) tutte rivolte a frenarne
l’invadenza e a mantenere l’equilibrio
istituzionale tra i massimi organi dello
Stato. Il Consiglio dei X tutela il buon costume
e la moralità pubblica, controlla le
Scuole Grandi (fino al 1622), le arti (in particolare
quelle vetrarie che nel 1762 sono sottoposte
al Senato, restando al Consiglio dei
X la responsabilità di prevenire e reprimere
la fuga di maestranze all’estero), gli ecclesiastici
e gli enti religiosi, sovrintende alla
Cancelleria, ha competenza su boschi e miniere,
giudica i casi criminali gravi della
città e dello Stato, con facoltà di delegare il
proprio rito inquisitorio e segreto a magistrati
e a pubblici rappresentanti. I consiglieri
si riuniscono dapprima una volta alla
settimana e in seguito ogni giorno, prendono
visione delle denunce, ascoltano i loro
funzionari (i Signori di Notte) e giudicano in
modo rapido e segreto i crimini contro la
sicurezza dello Stato sotto la presidenza del
doge (facoltativa) e dei sei Consiglieri Ducali
(obbligatoria dal 1427). Alle riunioni
patecipa anche uno degli Avogadori di
Comun a tutela della legge e per la regolarità
degli atti. Ogni mese il Consiglio dei X
stabilisce le gerarchie interne: tre membri
sono eletti come capi che si alternano settimanalmente
nel comando, due come inquisitori,
due revisori addetti alla cassa propria
per le spese segrete, un provveditore
alle sale (responsabile della custodia delle
armi che si tengono pronte nel caso di un
pericolo improvviso), due deputati sopra le
risposte dei particolari. Il Consiglio dei X è
dunque il supremo organo criminale e di
polizia che mira a garantire la tranquillità e
prosperità dello Stato, garanzia del cittadino
e tutela del buon costume. Il Consiglio
dei X rimarrà vivo sino alla fine della Repubblica
e dominerà la vita politica ed economica
dello Stato, arrivando ad ingerirsi
in tutto ciò che in qualche modo può avere
attinenza con la sicurezza dello Stato, spesso
sconfinando pesantemente, finché tra il
1582 e il 1583 non sarà sottoposto ad una
radicale revisione che lo limiterà, risubordinandolo
al Senato di cui continuerà
peraltro a far parte: Senato e Consiglio dei
X rimangono comunque due organismi autonomi
ed opposti destinati per volere del
Maggior Consiglio a controllarsi reciprocamente.
Tuttavia, la correzione del 1624 e
l’ultima del 1762 stabiliscono, tra l’altro,
che il Consiglio dei X ha il controllo su tutte
le magistrature dello Stato, è il supremo
giudice politico della nobiltà (controllore
della vita pubblica e privata dei patrizi veneziani)
ed è il giudice esclusivo del patriziato
con giurisdizione su tutti i fatti criminosi
più gravi.
Nel 1355, all’epoca del processo di Marin
Falier, si vara la Zonta dei XX, cioè 20 membri
per aiutare il Consiglio dei X, poi ridotti
a 15 (1529) e infine soppressa (1582) [Cfr.
Da Mosto 53-4].
Nella maggioranza dei casi l’istruzione di
un processo ha origine dal ricevimento di
una denuncia scritta, raccolta in una delle
tante bocche di leone (teste di leone scolpite
in marmo con la bocca funzionante come
buca da lettere) disseminate per la città. Per
esser valida, la denuncia deve indicare almeno
due nomi di testimoni, altrimenti il
magistrato non le prende in considerazione
a meno che il Consiglio dei X non dichiari
243
che si tratta di affari di Stato. Nel momento
in cui scatta l’inquisizione speciale e i giudici
hanno in mano elementi probanti per
la colpevolezza, il Consiglio stabilisce se si
deve procedere o meno con l’uso della tortura
previo parere del medico per conoscere
se l’accusato è in grado o meno di sopportarla.
Comunque, la Repubblica abbandonerà
la pratica della tortura nei procedimenti
penali molto prima della pubblicazione
dell’opera di Cesare Beccaria, Dei
delitti e delle pene (1764), che ne raccomanda
appunto l’abolizione. Stabilita la pena da
comminare, il Consiglio dei X pretende che
ad essa non vi si possa appellare perché i
suoi membri agiscono proprio in nome e
per conto del Maggior Consiglio, l’unico
organo che detiene l’autorità di poter riesaminare
qualsiasi processo. Pertanto, ammettere
il ricorso in appello per le sentenze
del Consiglio dei X «sarebbe stato pleonastico
e lesivo dei pieni poteri che il collegio
stesso si arroga» [Milan 59].
.25 luglio: si decreta la demolizione della
casa di Bajamonte Tiepolo e in seguito (18
luglio 1314) si stabilisce di usare le pietre
lavorate per la Chiesa di S. Vio [v. 917].
Infatti, per celebrare il pericolo scampato, la
Repubblica dispone che «ogni anno, nella
ricorrenza del Santo, il doge, accompagnato
dalla Signoria, dai rappresentanti delle
Scuole Grandi e di tutte le istituzioni veneziane,
si recasse in processione nella Chiesa
di S. Vio, assistesse ad una sacra funzione di
ringraziamento e quindi offrisse un grande
banchetto» [Franzoi e Di Stefano 224].
1311
.15 giugno: «Pace col Papa per le cose di
Ferrara sdegnato co Veneti» [Sansovino
22]. L’ambasciatore che negozia la pace è il
futuro doge Franceso Dandolo [v. 1329].
.17 luglio: Zara si è ribellata, dandosi
«con altre terre a Carlo Roberto figliuolo di
Carlo Martello, Re d’Ungaria» [Sansovino
22]. La Repubblica decreta un Prestito per la
guerra di Dalmazia, forma per la prima volta
un esercito composto da un forte contingente
di mercenari stranieri sotto il comando
di patrizi veneziani, sventa il tentativo
degli ungari di portare aiuto a Zara e costringe
la città alla resa e
all’obbedienza (23 settembre
1313).
.13 agosto: muore, forse
avvelenato, il doge della
Serrata del Maggior
Consiglio,
Pietro
Gradenigo, detto Pierazzo
in senso dispregiativo. Al
Pien Collegio riunito il cancelliere
del doge recita la
tradizionale formula:
Il Serenissimo d’immortal memoria è passato da
questa a miglior vita, compianto da tutti gli
ordini per le sue rare e singolari virtù. Presento
a Vostra signoria il regio sigillo e le chiavi dell’Erario
per comando degli eccellentissimi familiari
e per dovere del mio umilissimo ministero.
Il consigliere ducale più anziano, in qualità
di vice-doge accoglie l’annuncio ufficiale
della morte del principe e così risponde:
Con molto dispiacere avemo inteso la morte del
Serenissimo Principe di tanta pietà e bontà,
però ne faremo un altro.
Le sue spoglie vengono deposte in un’urna
nell’Abbazia di S. Cipriano a Murano e 500
anni dopo, durante l’occupazione francese,
saranno profanate: un messaggio giacobino,
ovviamente, per dire al mondo che il popolo
non ha ancora dimenticato di essere stato
escluso per legge dall’esercizio del potere
politico. Nel 1837, in seguito alla demolizione
del complesso [v. 1838], l’urna viene ven-
244
duta e le ossa raccolte in una cassa di legno,
che dopo varie peripezie sarà trasportata nel
cimitero di Venezia.
.Si elegge il 50° doge, Marino Zorzi (23
agosto 1311-3 luglio 1312), dopo il rifiuto
del senatore Stefano Giustinian, che si ritira
nel Convento dei Benedettini a S. Giorgio
piuttosto che accettare l’elezione. Marino
Zorzi, pio e devoto e detto il Santo, ha
80 anni. Egli vede nell’alta carica lo strumento
per potersi occupare del prossimo,
in maniera più operosa. Il suo dogado, però,
dura soltanto 11 mesi. Nella Promissione
di questo doge, come in quella del 1253 di
Ranieri Zen, ritroviamo il nome Bucintoro,
l’imbarcazione principesca fatta costruire
per decreto del Senato per la cerimonia
dello Sposalizio del Mare e custodita in Arsenale.
Forse per la sua portata di 200 persone
verrà a chiamarsi Bucintoro, da bucentaurus
(il doppio della nave Centaurus ricordata
da Virgilio nell’Eneide) o da Buzo (nave
da guerra) dorato, da cui Busin d’oro e quindi
Bucintoro ...
Sotto il dogado di Andrea Gritti si costruirà
un favoloso Bucintoro, varato nel giorno
della Sensa del 1526, il primo ad essere
celebrato per il suo splendore ornamentale
e per le notevoli proporzioni: come il precedente
è a due piani, uno per i rematori e
uno per i patrizi, ma è più grande e più
lungo. Di questo Bucintoro rimarrà la statua
della Giustizia con spada sguainata e bilancia
in mano perché essa deve ricordare che
i veneziani si comportano verso tutti con
eguale senso di giustizia. Ci sarà ancora un
nuovo Bucintoro, inaugurato in occasione
della Festa della Sensa del 10 maggio 1606,
poi distrutto nel 1719: parte delle sue decorazioni
verranno usate per abbellire l’ultimo
Bucintoro la cui costruzione sarà avviata
nel 1722 dal protomagistrato dei marangoni
Stefano Conti, mentre le statue e gli
intagli sono dello scultore Antonio Corradini,
che cura l’ideazione e l’assegnazione
dei lavori, ma non l’esecuzione in prima
persona. Il progetto di Corradini è scelto
fra i nove presentati a concorso perché egli
ha ideato in linea con la tradizione temi iconografici
di carattere mitologico, analoghi
a quelli dei precedenti navigli dogali al
contrario di quanto hanno fatto alcuni proponendo
per esempio temi legati alla religione
o agli eroi veneziani o ai dogi o all’ascensione
di Cristo ... Il governo preferisce
il tema profano a quello sacro, il tema mitologico
a quello storico. Nella costruzione, si
presume per motivi economici, si utilizzano
parti del precedente Bucintoro come la
statua di Marte, i due Leoni marciani e alcune
decorazioni interne. Gli elementi iconografici
si ispirano a divinità simboliche come
l’Umiltà, la Prudenza, la Forza, la Pietà,
l’Abbondanza, insomma vere e proprie allegorie,
un messaggio simbolico per le future
generazioni per dire siate umili, prudenti,
forti, esercitate la pietà, curate l’abbondanza.
La doratura, tutta in foglia d’oro zecchino,
è affidata a Zuanne d’Adamo.
Quest’ultimo Bucintoro fa la sua prima
comparsa alla Festa della Sensa del 12 maggio
1728, mentre la sua ultima uscita è quella
della Sensa del 1796. Il 9 gennaio 1798,
poi, i soldati francesi riducono a piccoli
pezzi tutti gli splendidi intagli dorati (sono
rimasti pochi frammenti al Museo Correr
assieme alla vela dorata col simbolo di S.
Marco), li portano a S. Giorgio sullo spazio
antistante la chiesa e li bruciano per raccogliere
l’oro ...
Ridotto a semplice scafo, il Bucintoro viene
armato con quattro cannoni ed usato come
difesa della laguna col nome di Hydra; poi
è usato come prigione galleggiante per le
ciurme, finché non sarà completamente
demolito nel 1824. Prima della totale distruzione
dello scafo, il marchese Amilcare
Paolucci, viceammiraglio della Marina
austriaca, con l’aiuto di Giovanni Casoni
decide di far costruire un modello in scala
1:10. I lavori di ricostruzione del modello
sono condotti da Giuseppe Ponti, mentre la
realizzazione concreta eseguita nella prima
metà del 19° secolo spetta all’arsenalotto
Pietro Manao. Il modello si trova nel Museo
Storico Navale di Venezia.
Gli ultimi tre Bucintoro sono abbastanza
simili: lo scafo è di 34,74 m di lunghezza
per 7,30 di larghezza, alto 8,35 m; il rostro
più lungo misura 4,7 metri: per muoverlo
ci sono 42 remi che impegnano 168 rematori
(4 vogatori per remo, tutti arsenalotti) e ci
245
sono poi anche 40 marinai di bordo; il
piano superiore, riservato ai passeggeri, è
coperto da un baldacchino o tiemo, forma
una sala tutta rivestita di velluto rosso, con
90 seggi e 48 finestre protette da cristalli e
tendine di seta. A poppa siede il doge,
mentre a prua troneggia la Giustizia.
L’uso del Bucintoro è limitato alla Festa della
Sensa, all’arrivo di personaggi illustri e
all’elezione del nuovo doge.
La prima immagine che possediamo del
Bucintoro è quella che figura nell’incisione
di Jacopo de’ Barbari (1500), c’è poi una
miniatura del 1522 conservata al Correr. Lo
stesso Bucintoro del 1500 lo vediamo nelle
incisioni di Giacomo Franco [v. 1598]. Nel
Bucintoro del 1606 gli autori di gran parte
degli intagli sono i fratelli Agostino e
Marcantonio Vanini di Bassano del Grappa.
Di questo Bucintoro il Correr conserva il
dipinto che riguarda Caterina Cornaro [v.
1468] che sbarca a Venezia. Lo stesso Bucintoro
si ritrova in una incisione di Ludovico
Lamberti e Alessandro della Via. Sull’ultimo
Bucintoro Goethe scrive nel suo Viaggio
in Italia: «La nave [...] è tutta un cesello d’oro
[...] serve a mostrare al popolo i suoi
prìncipi in tutta la loro magnificenza». Infatti,
il Bucintoro è una reggia, il luogo del
potere che scivola sull’acqua, andando incontro
al popolo ... e per stupire, per impressionare,
per esaltare si sceglie il barocco,
lo stile fatto di complessità. L’ultimo
Bucintoro è quello che troviamo nelle vedute
del Guardi e del Canaletto, il più bello.
.Il Maggior Consiglio cresce per l’immissione
di molti cittadini dichiarati benemeriti
al tempo della congiura Tiepolo-
Querini.
.Si edifica la Chiesa di S. Domenico [sestiere
di Castello]. Costruzione in stile gotico
voluta dal nuovo doge Marino Zorzi. La
chiesa, terminata nel 1317, è consegnata ai
Domenicani. Già sede dell’Inquisizione veneziana,
la chiesa sarà ricostruita (1590-
1609). In seguito, assieme al suo convento,
sarà demolita per far posto alla cancellata
d’ingresso dei Giardini di Castello.
1312
.Aprile: accordi con
Padova per le saline.
.3 luglio: si spegne
Marino Zorzi e seguendo
le ultime volontà il suo
corpo è sepolto nella
nuda terra nel chiostro
della Chiesa di S. Giovanni
e Paolo. Nel tempo verrà
perso il ricordo del luogo esatto e allora i
frati faranno apporre una lapide all’interno
della chiesa con una iscrizione commemorativa.
.Si elegge il 51° doge, Giovanni Soranzo
(13 luglio 1312-31 dicembre 1328), podestà
di Chioggia e Ferrara e già distintosi come
ammiraglio contro i genovesi nella presa di
Caffa [v. 1296]. Ha 66 anni. il suo dogado sarà
tranquillo e comincia con una bella mossa
diplomatica grazie a Francesco Dandolo,
ambasciatore ad Avignone: il papa Clemente
V toglie (1313) la scomunica alla città. Sul
fronte politico, con l’Istria e la Dalmazia si
instaurano nuovi e proficui rapporti. La
pace porta i suoi frutti: si stabiliscono nuovi
trattati commerciali con il ducato di
Brabante (antica provincia dei Paesi Bassi),
con le Fiandre e Bruges, e con l’imperatore
di Tabriz, in Persia.
.Si ordina di mettere un fanale sulla
torre del Porto del Lido.
.18 novembre: per restringere sia nel
pubblico che nel privato tutte le spese supeflue
si crea il Magistrato sopra le Mercantie
[Cfr. Sansovino 22]. Con lo stesso intendimento
si creano in seguito nuove magistrature:
i Governatori delle Entrate (1433), i Provveditori
sopra Offizi (1481) per controllare e
cercare di diminuire i conti delle varie magistrature,
i Provveditori sopra Conti (1474)
per esaminare i conti degli ambasciatori e di
altri alti ufficiali, i cinque Savi alla Mercanzia
(1506), i Revisori e i Regolatori alla Scrittura
(1574), gli Scansadori alle Spese Superflue
(1576) con il mandato d’impedire le spese
superflue degli uffici pubblici, i Revisori e
Regolatori delle Entrate Pubbliche in Zecca
(1584).
246
.Nel sestiere di Castello viene eretto l’Ospizio
delle Boccole per ospitare povere donne.
Nel 1887 sarà trasformato in Asilo notturno,
mentre dal 1989 funziona da centro sociale
Morion, per via di una vicina spezieria che
aveva questo nome: alcuni giovani attivisti
occupano lo stabile abbandonato e lo autogestiscono
con il consenso del Comune.
1313
.Nel corso dell’anno si creano due Procuratori
di S. Marco: Guido da Canal (29
aprile) e Pietro Grimani de supra (27 luglio).
.12 ottobre: inizio delle relazioni con la
Fiandra [v. 1317].
1314
.27 marzo: Giovanni Zeno viene eletto
procuratore di S. Marco.
.Dante Alighieri si trova a Venezia. Lo
sappiamo grazie ad una lettera che egli
scrive (30 marzo 1314) a Guido da Polenta,
signore di Ravenna, che l’aveva inviato in
laguna come suo rappresentante per rallegrarsi
con il nuovo doge eletto [l’elezione è
del 1312, ma essendo in quel momento Venezia
in stato di interdizione, tolta nel 1313,
ecco che nel 1314 riprendono le relazioni
diplomatiche].
.24 maggio: dedizione di Muggia, ovvero
giuramento di fedeltà alla Repubblica.
.La figlia del doge, torna dall’esilio dove
era confinata con il marito Nicolò Querini,
la cui famiglia aveva partecipato con Marco
Querini alla congiura del 1310. Desidera
rivedere i familiari, ma non ha chiesto il
permesso. Viene condannata agli arresti domiciliari,
ma è anche autorizzata a visitare il
padre o i malati o assistere a solennità religiose.
Le leggi inflessibili della Repubblica
non ammettono crepe: la sola colpa della
povera donna è quella di essere sposata ad
uno dei componenti della famiglia Querini,
di cui uno solo, Marco, è stato responsabile
di attentato alla Repubblica.
.«Acqua delle Lagune, alla fine di Novembre
cresce per la città» [Sansovino 22].
1315
.La magistratura degli Ufficiali sopra i
Lidi, già operante provvisoriamente dal
1281, diventa adesso permanente. Dal 1399
ai tre Savi sono affiancati quattro nobili che
restano in carica per un anno.
.14 settembre: la Regata, ufficialmente
creata nel 1304, viene istituzionalizzata
attraverso un decreto che ordina ai Patroni
all’Arsenale di costruire due peate da 50 remi
per correre le regate, riservate ai maschi,
ma nel 1493 si tiene la prima regata fra
donne. Da quest’anno (1315) le regate sono
organizzate annualmente dal Senato. La
manifestazione si svolge sulle acque del
Canal Grande nel pomeriggio della prima
domenica di settembre. In seguito sarà
detta Regata storica, essendo non soltanto
una sfida a remi, ma anche una sfilata in
costume. Infatti, la gara è preceduta da un
corteo acqueo con decine di barche colorate
(le bissone) e di vario tipo, addobbate dalle
famiglie aristocratiche, che precedono e
seguono il Bucintoro, la nave del doge.
Dopo il corteo storico la gara: prima si sfidano
i giovanissimi su pupparini a due remi,
una imbarcazione che mette alla prova le
qualità tecniche dei rematori; seguono le
donne su mascarete a due remi, leggere
247
imbarcazioni; poi è la volta della regata
maschile su caorline a sei remi, pesanti
imbarcazioni da trasporto; infine, la regata
dei campioni su gondolini a due remi. I
primi quattro di ogni regata ricevono un
premio in denaro, ma anche una bandierina
(rossa per i primi e poi a seguire bianca,
verde e blu).
.Si redige l’elenco ufficiale dei patrizi di
Venezia [v. 1319].
.Dicembre: Ludovico di Borgogna visita
la città.
.Si impone per decreto di non commettere
atti impuri nei luoghi sacri: multa inhonesta
et turpia committuntur in ecclesia et porticu
et platea Sancti Marci. La legge, tuttavia,
non mette fine all’immoralità. Ecco uno tra
i tantissimi esempi della «città ricca, ormai
divenuta sentina d’ogni vizio» [Molmenti I
490]: il patrizio Marco Grimani è multato
(1363) per aver «tentato di fornicare con
una fanciulla sotto i vôlti della basilica»
[Molmenti I 488].
.Fondazione della Chiesa di S. Marta [sestiere
di Dorsoduro] con annesso convento,
per volontà di due ricchi patrizi su
pressioni di una pia donna. La chiesa è
affidata alle suore Benedettine (1318), che
hanno lasciato l’isola di Ammiana destinata
ad essere inghiottita dall’acqua, e da
queste ricostruita in forme gotiche e ampliata
(1466-68). La chiesa è in seguito rinnovata,
ma dopo le soppressioni napoleoniche
(1806) perde il campanile e il convento,
che sono abbattuti. L’edificio, adibito
a magazzino portuale, è restaurato all’inizio
del 21° secolo e riqualificato come
centro polivalente per ospitare eventi culturali.
.Nel corso dell’anno si creano due Procuratori
di S. Marco: Bartolomeo da Riva
(27 gennaio) e Nicolò Querini (28 ottobre).
1316
.21 gennaio: Graton Dandolo viene eletto
procuratore di S. Marco de citra.
.19 aprile: si decreta la ricostruzione della
Chiesa di S. Nicolò del Lido, che si trova in
deplorevoli condizioni: la Repubblica contribuisce
alla spesa per il 50 per cento, il
restante a carico del monastero.
.8 giugno: un documento di quest’anno
recita: «Desemo a Maestro Zucchetto ducati
10 per conzamento degl’organi grandi de
San Marco li quali era vastadi». Questa data
segna l’inizio documentale della storia
della civiltà musicale veneziana, che corre
parallela alla storia della cappella musicale
di S. Marco e alla vita culturale che in essa
si sviluppa.
.12 settembre: la coppia di leoni donata
al doge dal re di Sicilia (Federico II d’Aragona)
e tenuta a piano terra del Palazzo
genera tre leoncini, uno dei quali donato a
Cangrande della Scala, signore di Verona.
1317
.Gennaio: primo viaggio delle cosiddette
galere di Fiandra dopo il viaggio sperimentale
del 1315. Viene cioè organizzata la
prima muda diretta verso il mare del Nord
con una rotta che tocca Zara, per i soliti
rifornimenti di acqua e viveri, Corfù, Messina
e Palermo, dove si carica di solito la
frutta, quindi Maiorca, Cadice, Lisbona,
Bruges e Londra: «tra le flotte di galere che
Venezia, dopo Genova [v. 1207] invia regolarmente
in Fiandra a partire dal 1317, ce
n’è sempre qualcuna che si stacca al largo
delle coste inglesi per fare scalo a Sandwich
o Southampton. E bisogna vedere, all’arrivo
di così grandi navigli, lo sbalordimento
della gente che ha, per marina mercantile
soltanto barche da cabotaggio! Grazie a
queste galere e alle navi, essi ricevono ora
di tanto in tanto, oltre ai prodotti dell’India,
vino di Creta e, massimo lusso per un nordico
dell’epoca, la frutta. In cambio, rimettono
loro lana, e dacché non sono più tributari
della via di terra, piombo e soprattutto
stagno, così apprezzato in Oriente»
[Guerdan 44].
248
.30 agosto: trattato con Matteo Magno
Visconti, signore di Milano dal 1287 al 1302
e dal 1311 alla sua morte (24 giugno 1322).
.24 settembre: i legati pontifici esortano
Venezia alla pace.
.Si vieta la questua e il commercio sul
ponte di Rialto per non intralciare il passaggio.
.Nel corso dell’anno si creano due Procuratori
di S. Marco: Marco Morosino (2
marzo) e Pietro Gradenigo (8 luglio).
1318
.27 giugno: il Consiglio dei Trecento di
Treviso delibera, dietro le istanze della Repubblica
di bandire dalla città Bajamonte
Tiepolo e i suoi amici congiurati.
.2 luglio: tutti gli abitanti si addestrino
nel tiro a bersaglio con le balestre. Esercizio
fondamentale perché quest’arma a bordo
delle navi consente la migliore protezione
degli equipaggi e delle merci da eventuali
attacchi pirateschi.
.Luglio: grande incendio al Fontego dei
Tedeschi che ospita i mercanti germanici i
quali vengono a Venezia per «acquistare
spezie ed altri merci di lusso per la distribuzione
a nord delle Alpi». In cambio delle
spezie, i veneziani distribuiscono «i metalli
tedeschi lungo il corso del Po e per tutte le
coste del Mediterraneo» [McNeill 104].
.Valle d’Istria si pone sotto il dominio di
Venezia (luglio).
.Si fonda ai bordi della città il Convento
dei Servi di Maria [sestiere di Cannaregio],
ordine mendicante sorto nel 1234 ad opera
di sette laici fiorentini giunti a Venezia nel
1314. A fianco del convento sorgerà poi
(1330) la Chiesa di Santa Maria dei Servi o più
comunemente la Chiesa dei Servi. I lavori si
protrarranno per più di 150 anni e la chiesa
sarà inaugurata ufficialmente il 7 novembre
1491. Nel frattempo in città si insediano
alcune comunità laiche, tra cui quella dei
mercanti di seta di Lucca, che vi fondano
(1360-76) la Cappella del Volto Santo, detta
appunto Cappella dei Lucchesi. La Chiesa dei
Servi, circa 20 metri per 75, ad una sola
249
navata con tre cappelle absidali sarà arredata
all’interno da ben 22 altari. All’Ordine
dei Servi di Maria, comunemente detti Serviti,
appartiene fra’ Paolo Sarpi [v. 1623].
Nel 1769 un violento incendio devasta gli
edifici del convento e comincia così la decadenza
del complesso sacro che sarà soppresso
tra il 1806 e il 1810 e venduto ad un
impresario edile (1812), che lo smantellerà
lentamente, riutilizzandone il materiale a
seconda delle necessità. Nel 1821 le demolizioni
vengono arrestate e il luogo si presenta
fortemente degradato. Le rovine sono
acquisite da privati per far sorgere il pio
Istituto Canal-Marovich [v. 1859].
1319
.15 marzo: si creano due Procuratori di
S. Marco, Nicolò Falier de supra e Marino
Foscarini de ultra.
.10 agosto: si regola l’elezione dei Capisestiere,
sei patrizi di una certa età eletti
annualmente dal Maggior Consiglio con
responsabilità di vigilanza nel proprio sestiere
e con una certa potestà di aprire inchieste
e comminare pene. Il compito preciso
dei Capisestiere, istituiti come organo
provvisorio riprendendo il titolo da magistrati
più antichi, è quello di vigilare l’esecuzione
dei lavori ed evitare che vengano
violati i decreti a tutela dell’ambiente
urbano, come l’abbandono dei fanghi e
dei materiali delle rive franate o lo scarico
nei canali di detriti e immondizie [Cfr.
Rendina 178]. In seguito vi saranno due
serie parallele di Capisestiere, eletti rispettivamente
dal Maggior Consiglio e dal
Consiglio dei X, per svolgere mansioni di
polizia e sorvegliare l’ordine pubblico
della città in senso lato, di concerto e talora
in concorrenza con i Signori di Notte. La
loro competenza, in parte assorbita poi da
altri uffici, riguarderà giochi d’azzardo,
meretrici e persone di malaffare, allontanamento
di banditi forestieri, rapine, contrabbando,
esportazione di merci proibite,
frodi annonarie, monete false, delitti di
ebrei contro la religione e il buon costume,
movimento di forestieri in base alle notifiche
di osti e albergatori, lagnanze di romei
e pellegrini contro osti e barcaroli, contratti
di servitori a tutela dei padroni, commercio
di schiavi e precedenza dei veneziani
nell’acquisto, igiene, nettezza e ornato
della città, prevenzione degli incendi.
Saranno aboliti dal Maggior Consiglio il
17 gennaio 1545 e sostituiti dai Signori di
Notte al Civil. Talune mansioni rimarranno
però ai Capicontrada dipendenti dai Provveditori
di Comun [Cfr. ASV documento
53100]. In ogni caso quest’anno si regola
anche l’elezione dei Capicontrada per controllare
che «cussì sia fato e che staga ben»,
per controllare cioè i controllori, ovvero i
Capisestieri..
.25 settembre: si stabilisce che nel giorno
di santa Barbara (4 dicembre) si estraggano
i nomi dei giovani nobili cui consentire anticipatamente
l’ingresso in Maggior Consiglio
che proprio quest’anno congela l’appartenza:
Chi c’è c’è, chi non c’è non c’è; infatti,
chi vi appartiene vi rimarrà dentro (900
nomi facenti parte di 190 famiglie), mentre
chi è fuori rimarrà fuori per sempre, con
qualche eccezione [v. 1508].
.Giacomo Tanto, parroco della Chiesa di
S. Maurizio, uccide a scopo di rapina un
altro sacerdote. È condannato alla cheba, la
gabbia in legno sospesa al Campanile di S.
Marco, finché morte non lo colga.
1320
.Comincia in quest’anno e si protrae fino
al 1346, in coincidenza con l’imperversare
della peste nera, il periodo in assoluto più
prospero di tutta la storia commerciale veneziana,
che grazie alle difficoltà dei genovesi
con Pera, la loro colonia sul Bosforo,
amplia le zone d’influenza delle flotte veneziane,
portandole dal Mar Nero a fianco
dei rivali sino alla Fiandre già riserva genovese
[Cfr. McNeill 104].
.8 marzo: si istituiscono more solito, ossia
provvisoriamente, i cinque Savi agli Ordini,
che devono aver compiuto 30 anni (in seguito
basterà averne compiuto 25). Si eleggono
a scaglioni per sei mesi e a loro vengono
affidate tutte le incombenze relative
alla navigazione: dall’Arsenale alla flotta
commerciale e da guerra, al reclutamento
degli equipaggi, al mantenimento in efficienza
degli scali marittimi. Il 2 ottobre
250
1442 verranno resi permanenti e aggregati
al Senato. Essi faranno parte del Pien Collegio
[v. 1297], ma quando questo organo si
riunisce con il Consiglio dei X sono esclusi
dalle sedute.
.Giugno: Marino Badoaro viene eletto
procuratore di S. Marco de supra.
.1° ottobre: trattato commerciale con il
duca di Brabante.
.22 dicembre: trattato commerciale con
l’imperatore di Tabriz.
1321
.14 gennaio: il conte di Gorizia riceve
l’autorizzazione a visitare Venezia con la
moglie per assistere alla Festa delle Marie (2
febbraio), ma deve limitare la scorta a 50
uomini armati.
.19 marzo: trattato commerciale con
Leone V d’Armenia.
.31 marzo: si autorizza lo scavo dei rivi.
.29 maggio: dedizione di Pola.
.18 giugno: si decreta l’escavo del Canal
Grande.
.14 luglio: si dichiara festa solenne il 25
gennaio, giorno della conversione di san
Paolo Apostolo.
.Agosto: Dante Alighieri a Venezia quale
ambasciatore di Guido Novello da Polenta,
signore di Ravenna. Al ritorno dall’ambasceria
il poeta muore a Ravenna.
.19 dicembre: trattato commerciale con
Bologna.
.Marin Sanudo (1270-1344) il Vecchio,
detto anche Torsello, navigatore e cartografo,
presenta al papa Giovanni XXII il
Liber Secretorum Fidelium Crucis. L’opera,
conservata nel British Museum di Londra,
raffigura l’Italia e l’Adriatico ed è corredata
da numerose tavole, ovvero carte nautiche,
corografie e piante di città, che insieme
a notizie di carattere politico, militare ed
economico, hanno lo scopo di evidenziare
l’importanza dei luoghi che si devono sottrarre
al controllo dei musulmani: Sanudo
lancia l’idea di un embargo commerciale a
spese dell’Egitto per riconquistare la Terrasanta
senza l’uso delle armi: «Dopo tutto,
potrebbe questo Stato sopravvvivere senza
alcuni prodotti che solo l’Europa gli può
fornire? Il legno, per esempio ...» [Guerdan
45]. Del Liber, in cui compare il toponimo
Golfo di Venetia a sottolineare l’importanza
assunta dalla Repubblica, sarà fatta anche
una nuova redazione con aggiunte (1323).
Il papa coglie al volo l’idea e ordina di cessare
qualsiasi commercio con l’Egitto e la
Siria. Venezia pure a malincuore si adegua,
anche perché, grazie ai mongoli, che stanno
per soppiantare il monopolio di distribuzione
dei saraceni nel Mediterraneo, le spezie
e i prodotti d’Oriente si possono procurare
altrove, a nord della Siria, sia a Lajazzo,
nella piccola Armenia, sia a Trebisonda
sul Mar Nero, dove sbocca la grande strada
terrestre della seta che parte dalla Cina.
1322
.Il basileus abolisce le misure vessatorie e
riconcede ai veneziani gli antichi privilegi:
la colonia di Costantinopoli ricomincia a
prosperare.
.Sebenico (15 marzo) e Traù (14 maggio)
ritornano sotto la Repubblica.
.22 maggio: trattato con Roberto, conte
di Fiandra.
.8 giugno: trattato commerciale con la
città di Bruges.
.Ottobre: si amplia il mercato di Rialto,
che non è il solo mercato cittadino. C’è anche
quello di S. Pietro di Castello, già attivo ai
tempi del doge Contarini (1043-70), ci sono
quelli di S. Polo, di S. Marco e di S. Giovanni
251
in Bragora. Anche i forestieri hanno i loro
mercati, ben circostritti per meglio controllarli
e ... tassarli: in un capitello della loggia
terrena del Palazzo Ducale sono rappresentate
alcune nazioni con le quali i veneziani
hanno relazioni commerciali: latini, tartari,
turchi, ungari, greci, goti, egiziani e persiani
[Cfr. Molmenti I 227]. Ma ci sono anche milanesi,
fiorentini (che portano il panno), lucchesi
(sistemati a Rialto Nuovo, cioè dove
poi si sposta il Mercato di Rialto, che prima è
a S. Bortolomio), tedeschi (al Fontego dei Tedeschi),
turchi (al Fontego dei Turchi), armeni
(a S. Zulian). Insomma, mercanti stranieri
dappertutto in città, tanto che alcune strade
prendono il loro nome, come Ruga Giuffa
dalla città armena di Djulfa, o Calle dei Albanesi,
o ancora Ponte e Fondamenta dei Greci.
.19 dicembre: comincia l’usanza di eseguire
sentenze di morte tra le due colonne e
tra questi i sodomiti, prima impiccati e poi
bruciati. Per i veneziani passare in mezzo
alle due colonne equivale ad un rischio ...
mortale, meglio evitare.
.Decapitato e squartato, con la moglie e
due figli, per aver assassinato un ebreo in
casa propria.
.Il governo decreta la costruzione di 50
pozzi pubblici nei vari sestieri, che vengono
completati nel giro di due anni. In seguito
altri 30 verranno decretati nel 1424. Venezia
è in acqua et non ha acqua, scriverà Marin
Sanudo e la Repubblica si preoccupa di
dotare la città di cisterne dotate ciascuna di
una vera da pozzo da cui attingere l’acqua
potabile ricavata dalla pioggia o dall’acqua
del Brenta portata in città dai burcheri [v.
1423]. Le vere da pozzo rappresentano la
parte emergente dei pozzi d’acqua dove
viene convogliata l’acqua piovana attraverso
una particolare canalizzazione che la
intercetta sulle gronde e la ‘guida’ fin dentro
i pozzi costruiti con maestria dai pozzeri.
I pozzi, collocati sempre al centro di
corti o campielli, sono aperti una o due volte
al giorno dai Parroci o dai Capicontrada,
popolani eletti da ciascuna parrocchia per
un primo/pronto intervento sull’ordine
della loro zona. I primi abitanti delle lagune
probabilmente sfruttarono con scavi e
rudimentali trivellazioni le falde acquifere
superficiali, formate dalle piogge e trattenute
dagli strati argillosi. Ora, per costruire
un pozzo si scava in genere fino
ad un massimo di 5 metri sotto il
livello del ‘comune marino’, cioè
del livello medio del mare. Le pareti
dello scavo sono poi ricoperte con
uno strato d’argilla, di 50-60 centimetri
di spessore al fondo e di 30
alla sommità. L’argilla viene a sua
volta ricoperta con sabbia pulita,
continuamente bagnata. Sul fondo,
al centro dello scavo, viene posta
una lastra di pietra su cui si costruisce
la ‘canna’ del pozzo. A completamento
dell’opera si sistema la vera
da pozzo e la pavimentazione a falde
inclinate verso i gatoi. Nel 1858
l’Ufficio Tecnico Comunale censirà
a Venezia 6.782 pozzi, ma poi ne
rimarranno circa 2.000. Quelli in
mattoni saranno generalmente
demoliti, mentre le più belle vere da
pozzo, autentiche opere d’arte, testimoni
secolari della vita cittadina,
saranno oggetto di un attivissimo
commercio di esportazione che le
porterà nei musei di Londra, Parigi,
Budapest, Mosca e in parchi e ville
private. Tra il 1882 e il 1884 sarà
costruito l’acquedotto. Da allora
cesserà l’uso dei pozzi, anche se per
un certo periodo ad alcuni saranno
applicati dei meccanismi di pompaggio.
1323
.Per la prima volta si decide di vigilare
sulla celebrazione del matrimonio, imponendo
«l’obbligo che precedano ad essa
le pubblicazioni formali, da farsi, quattro
giorni innanzi, nella chiesa della rispettiva
parrocchia per mezzo di un banditore o di
un ministeriale di palazzo
[...] alla presenza di
due testimoni, stendendo
un regolare documento
dell’avvenuta grida»
[Molmenti I 440].
.18 settembre: i forestieri
che vogliono
diventare cittadini devono
essere esaminati dal
Senato e dal Consiglio
dei XL.
.27 settembre: si cristallizza
l’appartenenza al corpo sovrano
della Repubblica, decretando che per essere
ammessi al Maggior Consiglio ci vuole una
prova di età, bisogna cioè dimostrare che un
antenato è stato membro del consiglio stesso.«Regina
di Sicilia [...] viene a Venezia,
raccolta et festeggiata solennemente, altri
1316» [Sansovino 22-3].
.«Vittoria dei Veneti nel mare di
Fiandra contra gli Inglesi» [Sansovino 22].
.28 novembre: Nicolò Pistorino è nominato
3° cancellier grando.
.È di quest’anno la decisione della Repubblica
di proibire ogni commercio con i
musulmani per accontentare il papa Giovanni
XXII, ma in laguna, infine, dopo oltre
vent’anni di assenza da quegli importanti
e fondamentali mercati (1323-44), sapranno
trovare il modo per passare sopra
gli accordi, ottenendo licenze temporanee,
a volte anche a forza di soldi e di belle parole
[Cfr. Diehl 66].
252
1324
.7 gennaio: Angelo Muazzo diventa procuratore
di S. Marco de supra.
.29 gennaio: muore Marco Polo (1254-
1324), mercante e viaggiatore, esploratore
di nuove strade capaci di portare ai mercati
più ambiti, ai grandi mercati dell’Asia
centrale e dell’estremo Oriente diventati
dominio dei mongoli, dei gran khan, nemici
dei musulmani e non ostili ai cristiani. A
16 anni (1271) Marco segue il padre Niccolò
e lo zio Matteo in un lungo e difficile viaggio
che lo conduce infine in Cina, a Khanbalik
(poi Pechino), ospite del Gran Khan,
che lo apprezza, perché sa parlare le lingue
e tener di conto, tanto che lo impiega come
ambasciatore in vari paesi del suo impero.
È così che Marco Polo percorre l’Asia orientale
in lungo e largo giacché rimane al servizio
del Gran Khan per circa vent’anni.
Tornato a Venezia (1295) si mette in proprio
e a Lajazzo, dove si è recato per affari, viene
catturato dai genovesi in guerra con Venezia.
Un’altra versione ci dice che Marco
Polo, ritornato a Venezia, s’imbarca per andare
a combattere contro i genovesi e viene
fatto prigioniero nella battaglia di Curzola [v.
1298]. In ogni caso, egli finisce per essere
rinchiuso in un carcere genovese e qui
conosce un pisano, il letterato Rusticiano o
Rustichello, forse una spia dei genovesi e
quindi un infiltrato, o forse catturato alla
Meloria, un gruppo di scogli al largo di Livorno,
dove Genova ha distrutto (1284) la
flotta di Pisa, segnandone il declino come
potenza marinara. Marco Polo gli racconta
i suoi viaggi e l’attraversamento di regioni
allora sconosciute in Europa come la valle
del Pamir o il deserto di Lop e quello dei
Gobi. Gli dice di aver annotato giorno per
giorno, in un ordine geografico esatto, tutto
quello d’interessante e di utile visto e vissuto
nei 24 anni di viaggio (1271-95). Le sue
note riguardano la religione d’ogni paese
attraversato, i costumi nel loro aspetto più
caratteristico, i prodotti che vi si trovano
[Cfr. Renouard 101-2]. Tra le cose curiose
che colpiscono Marco c’è il modo diverso
di trattare le donne, che a Venezia sono custodite
gelosamente, mentre nel profondo
253
oriente «sono offerte come compagne ai
viaggiatori, perché gli uomini non le sposano
se non quando abbiano ottenuto una
serie di certificati dai passanti di cui abbiano
[...] consolato la solitudine» [Renouard
102]. Del libro, steso originariamente in
francese con il titolo Livre des merveilles du
monde, restano alcune traduzioni in varie
lingue, tra cui una in italiano dal titolo Il
Milione molto probabilmente perché deriva
dall’appellativo dato a Marco, che dopo il
suo ritorno a Venezia e il racconto dei suoi
favolosi guadagni viene chiamato Messer
Milione o Emilione. Copie del Milione, documento
fondamentale sull’oriente medievale
e sulla mentalità mercantile veneziana del
tempo, cominciano a circolare in manoscritto
intorno al 1309, mentre la prima
edizione a stampa è del 1559. Liberato dalla
prigionia dopo la pace con Genova (1299),
Marco Polo ritorna a Venezia e qui lo coglie
la morte. Nel 1981 il Comune farà murare
due targhe, una in latino in Calle de l’Ufizio
de la Seda al civico 5864, per ricordare che
qui abitò il grande viaggiatore, e una in
Fondamenta del Teatro ai civici 5850 A/B/C
dove «furono le case di Marco Polo che
viaggiò le più lontane regioni dell’Asia e le
descrisse».
.Guerra contro i genovesi che difendono
il basileus «et vittoria di Giustiniano Giustiniani
presso al Canale di Costantinopoli»
[Sansovino 23]. L’ambasciatore del basileus
giunge poi a Venezia (11 giugno) per stipulare
una tregua.
.Agosto: si istituisce l’Officium de navigantibus,
che viene soppresso pochi anni
dopo (10 novembre 1338), ripristinato il 1°
dicembre 1361, ancora soppresso il 22 novembre
1363.
.24 ottobre: si delibera la costruzione, ai
margini della laguna, presso Fusina, di un
argine (intestadura) «di circa cinque miglia»
[Molmenti I 42], dalla foce del Muson o
Bottenigo all’altezza dell’isola di S. Marco
in Bocca Lama per spingere il Brenta e il
Muson sempre più lontani dalle acque circostanti
Venezia ed evitare così pericolosi
interramenti, ma anche la malaria: «I veneziani
credevano che la mescolanza di acqua
dolce e acqua salsa fosse causa diretta dell’aria
cattiva e del morbo a
essa connesso, la malaria: in
realtà l’acqua e la mota portate
dai fiumi alimentavano
canneti in cui proliferavano le
zanzare, portatrici di malaria»
[Lane 21].
.Viene selciata per la prima
volta, con mattoni in cotto a
spina di pesce, Riva dei
Schiavoni (dal Ponte de la
Paglia fino a Castello), detta
così perché luogo di approdo e di traffico
dei navigatori provenienti dalla Schiavonia
(poi Slavonia).
1325
.11 giugno: trattato commerciale con
Brescia.
.17 giugno: Bologna invita Bajamonte
Tiepolo, che si trova a Zara, ad assumere
l’ufficio di capitano. Qualche mese dopo (9
ottobre) la Repubblica protesta con la stessa
Zara per aver accolto gli ambasciatori
bolognesi inviati a Tiepolo.
1326
.26 giugno: Jacopo da Carrara sposa una
figlia del doge e viene iscritto alla nobiltà
veneziana ad honorem.
.16 novembre: Nicolò Contarini viene
eletto procuratore di S. Marco de supra.
.3 dicembre: una delibera della Quarantia
sottolinea l’importanza delle difese a
mare per la sicurezza della città. Le norme
a salvaguardia dei lidi erano state in cima
ai pensieri dei governanti, continuano ad
esserlo e nel tempo si moltiplicheranno. Si
piantano tamerici sugli argini e si
vieta di abbattere o incendiare
pinete (1282), di farvi pascolare
gli animali (1316), di strappar
fronde o sradicar canne o appiccarvi
il fuoco (1322), di asportare
sabbia (1334) ...
1327
.In Maggior Consiglio si
lamenta il fatto che in città ci sono
poche e insufficienti fornaci per
mattoni. Ciò vuol dire che la città
ha cominciato già a cambiare
volto, da città in legno sta diventando velocemente
città di pietra: comincia la corsa al
mattone ...
254
1328
.2 gennaio: si provvedano un diadema e
un Bucintoro per il doge.
.11 giugno: accordi commerciali con Como.
.4 settembre: patti con Ugo IV, re di Cipro.
.Scoperta una congiura, i perturbatori
Jacopo Querini, Giacomo e Marino Barozzi
sono impiccati. Convinta che vi sia lo zampino
di Bajamonte Tiepolo, la Repubblica
ordina al futuro doge Marin Falier di trovarlo
e sopprimerlo: di lui non si saprà più
nulla.
.31 dicembre: muore il doge Giovanni
Soranzo e viene sepolto in un’arca collocata
nel battistero di S. Marco. Dopo questa
sepoltura si decide che niun doxe ni altri si
possa sepelir a S. Marcho.
1329
.Si elegge il 52° doge, Francesco Dandolo
(4 gennaio 1329-31 ottobre 1339), già ambasciatore
ad Avignone presso il papa Clemente
V prima e Giovanni XXII poi ed artefice
del ritiro dell’interdetto contro la Repubblica
[v. 1311]. Fine diplomatico – e d’altronde
la diplomazia a Venezia è già considerata
«un’autentica scienza» che segue
chiare, precise e nette istruzioni – Francesco
Dandolo sa rispondere anche militarmente
quando la diplomazia non ottiene risultati,
come nella risoluzione delle questioni
riguardanti i signori di Verona, gli Scaligeri,
che sono subentrati agli Ezzelino e che avanzano
pretese sull’entroterra veneziano
prima con Cangrande della Scala (che tra il
1327 e il 1329 fa cadere Vicenza, Padova,
Feltre e Belluno, arrivando ad istituire una
dogana a Marghera) e in seguito con il figlio
Mastino II, che rifiuta l’iscrizione honoris
causa nel novero dei patrizi veneziani, dichiarando
di non sapere che farsene, e dilaga
nella pianura Padana, ostacola la navigazione
fluviale, costruisce saline ai confini
meridionali della laguna (a Motta Petta di
Bo) e ingrandisce la sua signoria con il possesso
di Brescia, Parma e Lucca. Venezia si
sente come prigioniera e pensa ad espandersi
nell’entroterra per allontanare dai
bordi lagunari ogni pretendente. Pertanto,
255
vanificata ogni risoluzione diplomatica, il
doge ricorre alle armi [v. 1336].
.31 gennaio: s’innalza la statua di San
Teodoro sulla colonna della Piazzetta e si
completa il Campanile di S. Marco [v. 1902].
.I veneziani battono i genovesi sul mar
Nero: «Giustiniano Giustiniani, Capitano
di 40 galee a Pera, occupa à genovesi 34
legni con mille persone, et assedia la città,
la quale alla fine patteggia, & paga ogni
danno, con la spesa insieme dell’armata»
[Sansovino 23].
.Guerra col patriarca di Aquileia per le
sue pretese di dominio sopra una parte
dell’Istria [Cfr. Musatti 29].
.«Tre procuratie ordinate dalla Rep. per
6 Procuratori a due per Procuratia» [Sansovino
23]. Ciò significa che la Repubblica
ha stabilito di avere tre Procuratie: due Procuratori
de supra per aver cura della Chiesa
di S. Marco, due de citra in rappresentanza
dei sestieri sulla riva sinistra del Canal
Grande (Cannaregio, S. Marco, Castello), e
due de ultra in rappresentanza dei sestieri
sulla riva destra (S. Croce, S. Polo, Dorsoduro
con la Giudecca). I Procuratori di S.
Marco, che hanno origine dall’unico procuratore
[v. 832] che aveva la tutela della Cappella
di S. Marco, diventano adesso sei e in
seguito nove. Essi, che vestono una toga
rossa, sono eletti a vita come il doge e i
festeggiamenti per la loro nomina sono
quasi della stessa entità di quelli che hanno
luogo per la nomina di un nuovo doge.
Hanno «grande prestigio, ma scarsi poteri
pratici». Rappresentano la seconda dignità
della Repubblica, dopo quella del doge, e
abitano gli edifici pubblici sorti sulla Piazza
di S. Marco e chiamati Procuratie. La
dignità di procuratore è concessa ai patrizi
di famiglie cospicue per censo e posizione,
che si distinguono con i servizi prestati nelle
ambasciate, nel comando delle armate,
nel lungo esercizio delle principali cariche
dello Stato. Dal 1516, però, per sopperire
alle ingenti spese di guerra, si concederà
una procuratoria aggiunta. Con tali membri
aggiunti i Procuratori arriveranno in certi
periodi a toccare anche il numero di quaranta
[Cfr. Da Mosto 25-6].
.Fondazione della Chiesa di S. Andrea della
Zirada [sestiere di S. Croce], così detta
perché si trova nella curva che fa il Canale
di S. Chiara. In origine è un oratorio annesso
ad un istituto per povere donne voluto
da quattro nobili matrone veneziane: Francesca
Corraro, Elisabetta Gradenigo, Elisabetta
Soranzo, e Maddalena Malipiero. I lavori
per la costruzione del monastero cominciano
il 5 luglio 1331. La chiesa, ristrutturata
tra il 1475 e il 1500 e contestualmente
arricchita con un campanile, è poi consacrata
(1502) da Giulio Brocchetta, arcivescovo
di Corinto. Nel 1679 si rifà l’altare
maggiore, l’ultima opera veneziana di Giusto
Le Court (1627-1678), belga, vero iniziatore
della scultura barocca a Venezia, che
lavora con Longhena nella Basilica della
Salute. Rinfrescata esternamente all’inizio
del 21° sec., la chiesa è chiusa al culto.
All’interno opere di D. Tintoretto, P. Bordone
e P. Veronese. Il monastero soppresso
all’inizio del 19° sec. sarà in gran parte
demolito e il restante volto ad altro uso.
1330
.Giovanni Cornaro pone fine ai tumulti
scoppiati a Candia [Cfr. Sansovino 23].
.20 giugno: grave incendio a Malamocco.
.Il tipo di viaggio regolamentato o muda
diviene da quest’anno normale [v. 1085].
Questi viaggi, che continuano fino al 1530,
usano adesso la galea mercantile o Galea
Grossa, una nave più larga e più lunga di
una galea da guerra, che è stata sperimentata
intorno al 1294 e standardizzata nel
1318 per rispondere alla necessità di trasportare
carichi per le Fiandre attraverso lo
Stretto di Gibilterra, una rotta inaugurata
dalla Repubblica in forma sperimentale nel
1315 [Cfr. McNeill 98]. Con la penetrazione
del mercato di Fiandra attraverso lo Stretto
di Gibilterra, i veneziani invadono quella
che è stata una riserva genovese e prosperano
grandemente rendendo meno costosi i
trasporti delle spezie fra il Levante e i porti
del mar del Nord [Cfr. McNeill 104]. Ovviamente
cadono in disuso le vecchie e costo-
256
se rotte terrestri [v. 1207].
1331
.Febbraio: il papa avignonese sollecita la
Repubblica ad allontanare dal suo dominio
Giovanni da Chiaramonte, scomunicato
per aver aiutato nella sua spedizione in Italia
Luigi IV di Baviera. La negativa risposta
di Venezia diventa una sorta di dichiarazione
internazionale di liberalità: «Noi
veneziani ci troviamo in condizioni diverse
da tutti gli altri al mondo, e vi sono due
ardue necessità di conservazione e di vita
che tracciano il nostro cammino; noi siamo
una città di mercanti che vanno per tutte le
contrade e che hanno relazioni d’affari con
tutte le genti; per ciò né conviene che il
Governo comprometta la tutela degli interessi
o turbi le buone accoglienze de’ suoi
cittadini fuori di Venezia, né può un qualsiasi
forestiere, sin che si comporti onestamente,
non trovare in Venezia pari trattamento»
[Molmenti I 140].
.22 giugno: grande incendio a Burano.
.«Pola in Istria viene a divotione della
Republica» [Sansovino 23].
.28 novembre: gli Estensi aggregati ad
honorem al Maggior Consiglio.
1332
.21 luglio: Andrea Dandolo, che sarà poi
doge, eletto procuratore di S. Marco de supra.
.12 agosto: i Gonzaga di Mantova sono
aggregati ad honorem al Maggior Consiglio.
.6 settembre: la Repubblica stipula una
lega con il basileus e con i Cavalieri di Rodi
per la guerra contro i turchi.
.Si istituisce a Rialto il secondo mercato
del pesce, il primo trovandosi a S. Marco,
dove ci saranno poi i Giardinetti Reali.
.Nicolò Lion, procuratore
di S. Marco,
fonda la Chiesa di S.
Nicolò dei Frari [sestiere
di S. Polo, nella
Calle di S. Nicoletto],
detta anche Chiesa di
S. Nicoletto della
Lattuga per via di un
cespo di lattuga coltivato
nel vicino orto
dei frati che gli ha fatto superare una
malattia e quindi ritenuto miracoloso. La
chiesa è ricostruita nel 1582, ma poi soppressa
(1806) e subito demolita, mentre il
complesso conventuale sarà assorbito dall’Archivio
di Stato.
1333
.25 febbraio: Bartolomeo Gradenigo, che
sarà poi doge, creato procuratore di S. Marco
de citra.
.Novembre: patto commerciale con i
Tartari di Ponente.
.Si fonda alla Giudecca il Monastero maschile
di S. Giovanni Battista retto dai Camaldolesi
di S. Mattia di Murano.
1334
.Gennaio: pace con il patriarca di Aquileia.
.4 marzo: trattato commerciale con la
città di Mantova.
.17 luglio: le Leggi suntuarie, che cercano
di controllare ogni forma di ostentazione
del lusso ed evitare di risvegliare l’invidia
del popolo colpiscono adesso anche il fasto
nei funerali.
.Il giureconsulto Riccardo Malombra,
conte cremonese, si stabilisce a Venezia:
«chiamato dalla Rep. per riveder le cose
delle sue leggi, si ferma nella città, & vi
lascia la sua discendenza» [Sansovino 23].
.«Lega della Rep. col Papa, con l’Imp. &
col Re di Francia contro il Turco, Generale
di essa Pietro Zeno, il quale ottien la vittoria»
[Sansovino 23].
.Nel corso dell’anno si creano due Procuratori
di S. Marco: Marco Loredan (27
aprile) e Marco Giustiniano (17 luglio).
1335
.20 luglio: il Consiglio dei X, che era stato
creato provvisoriamente nel 1310, adesso
viene reso permanente.
.10 settembre: non si acquistino poderi
in terraferma.
.Viene istituita la Scuola di S. Martino a
fianco dell’omonima chiesa vicino all’Arsenale
[v. 1026]. Il santo è il patrono della Confraternita
dei Misuratori de Biave e poi protettore
dell’esercito. La Confraternita custodisce
tra l’altro un osso della sua gamba,
257
che però viene ceduto alla Scuola di S.
Giovanni Evangelista per ottenere i fondi necessari
a restaurare la Chiesa di S. Martino,
ma ogni anno (11 novembre) la reliquia deve
essere portata in processione da S. Giovanni
fino a S. Martino con qualsiasi tempo.
In questo giorno gli adulti fissano la fine dei
contratti di affitto e l’inizio del nuovo anno
agrario, una bella scusa per abbandonarsi al
dio bacco; i fanciulli invece organizzano
delle questue, armati degli strumenti più
rumorosi raccattati nella cucina della propria
madre: vanno per strada «sostando
davanti a qualche bottega, entrando col fragore
della sinfonia» e sperando di ottenere
qualche piccolo obolo per poi comprarsi l’agognato
dolce raffigurante san Martin a
cavallo con spada e gioiosamente consumarlo.
L’allegra brigata va sbattendo gli strumenti
cantando/improvvisando:
San Martin n’à mandà qua
la ne fassa la carità!
Se però il dono non arriva i fanciulli hanno
pronte le rime per lo spilorcio di turno:
Tanti busi ghe xe in tel muro
tanti bruschi ghe vegna in tel culo
tanti ciodi ga la so porta
tanti diavoli che se la porta!
1336
.Guerra contro gli Scaligeri. La Repubblica
protesta contro Mastino II (28 maggio),
il quale impone diritti su tutte le
merci che attraverso il Po arrivano a Venezia,
e inoltre contende alla città-stato il
monopolio del sale, erigendo un castello
sulle rive della laguna a protezione delle
saline della Motta Peta di Bo, castello che
poi viene distrutto dai chioggiotti pochi
mesi dopo (22 novembre). Mastino della
Scala e il fratello Alberto hanno in signoria
diverse città: Verona, Vicenza, Padova e
Treviso nella Marca Trevigiana, Brescia in
Lombardia, Parma in Emilia, Massa e
Lucca in Toscana. Vogliono edificare una
potente signoria che va dal Friuli alla
Lombardia ed alla Toscana ed ovviamente
si attirano contro le città che subiscono
questo accerchiamento. Si forma una lega
antiscaligera (21 giugno) il cui comando
viene affidato ad un condottiero, Pietro de’
Rossi, che riceve il vessillo di S. Marco il 10
ottobre (morto durante l’assedio di Monselice,
nel 1337, viene sostituito dal fratello
Rolando). Fanno parte della lega Venezia,
Firenze, Siena, Perugia e Bologna e poi vi
aderiscono (10 marzo 1337) i Visconti, gli
Estensi e i Gonzaga, quindi Carlo di Boemia
e Giovanni di Carinzia (29 luglio
1337). Venezia, che sembra la più interessata
di tutti a sconfiggere gli Scaligeri, fornisce
40mila uomini. Il 3 agosto 1337 Padova
apre le porte agli alleati, che poi, devastato
il territorio di Verona e presa Brescia,
minacciano Treviso e Vicenza (1338).
Alberto della Scala, governatore di Padova,
è portato prigioniero a Venezia. Gli
Scaligeri, mediatori i Gonzaga, chiedono
ed ottengono la pace che si conclude con il
Trattato di Venezia [v. 1338]. Finisce così la
prima guerra in terraferma della Repubblica
«con una considerevole espansione
dello stato da terra [...] e con una esperienza
relativamente felice di collaborazione
sia con i comandanti mercenari che con gli
alleati italiani» [Mallett 22].
.16 settembre: Giovanni Grimani diventa
procuratore di S. Marco.
1337
.8 giugno: muore il mercante fiorentino
Orsolino degli Ubbriachi (o Umbriati) e
lascia un cospicuo lascito per erigere un
Ospedale per i poveri a Murano. L’edificio
sarà eretto nella parrocchia di Santo
Stefano e intitolato a san Giovanni Battista.
L’ospedale sarà in seguito mutato in
258
Ospizio per pellegrini e qui si trasferirà la
Fragia dei Battuti, una confraternita sorta
in epoca anteriore e poco distante. Nel 1466
un decreto unirà la Fragia alle Scuole
Grandi veneziane. Nel 1569 si completerà
l’erezione della nuova Chiesa di S.
Giovanni dei Battuti. La Scuola conterà più
di 700 iscritti nel secolo XVII, che scenderanno
a 300 alla fine della Repubblica. Nel
1806 Napoleone sopprime le confraternite,
ma chiesa e ospizio riusciranno a sopravvivere
per qualche anno. La distruzione totale
degli edifici arriverà nei primi decenni
del 19° secolo.
.31 agosto: Mestre, situata ai margini
della laguna, viene ceduta a Venezia dal
sacro romano imperatore ed entra così a far
parte della Repubblica. È il primo vero
acquisto dello Stato da terra.
MESTRE, come molte altre città, ha una storia
che si perde nella leggenda. Si racconta che
al seguito di Antenore c’era Mesthle, un
valoroso guerriero, figlio di Pilemene, re di
Paflagonia, che approdato in laguna si stabilisce
in una località boscosa, la mitica ‘Selva
Fetontea’. Qui fonda una città a cui dà il proprio
nome, Mesthle, poi corrottosi in Mestre.
In seguito il borgo conosce insediamenti
romani, ed è celebrato da Strabone, il quale
ricorda che era una ‘mansione’ romana sulla
via Emilia Altinate, cuore dell’insediamento
romano con un antico castello, varie torri e
due porte, distrutto da Attila nel 452. Di
tutte le torri ne rimarranno soltanto due,
quella dell’Orologio e quella detta Belfredo.
Mestre viene ricostruita e risorge al punto
tale da attirare la cupidigia di Pipino che
nell’anno 810 la mette a sacco e lo stesso
fanno gli ungari nel 900. Ancora ricostruita
intorno all’anno mille, Mestre è dominata
nel tempo prima da Treviso, poi da Venezia,
quindi da Verona sotto Cangrande della
Scala, infine ancora da Venezia. Poi passa
all’Austria (1797), che considerandola zona
strategica la dota di una serie forti e di due
grandi caserme per ospitare le forze armate.
Nel 1898 con R.D. 13 novembre, il Comune
di Mestre riceve la medaglia d’oro per benemerenze
patriottiche con la seguente motivazione:
«In ricompensa del valore dimostrato
dalla cittadinanza alla presa del Forte
di Marghera la notte del 22 marzo 1848 e
nella sortita del 27 ottobre successivo». Con
il 1926 e l’aggregazione alla grande Venezia (o
Venezia metropolitana), il piccolo borgo di
campagna, costituito dall’unione di vari comuni
autonomi (Mestre, Chirignago, Zelarino,
Favaro Veneto, Carpenedo) comincia a
trasformarsi in città: Mestre e dintorni vengono
dichiarati parte integrante del Comune
di Venezia e il borgo d’acqua comincia a
subire una smisurata crescita per le mire dei
veneziani che decidono di ‘uscire dall’isola’,
inventando Porto Marghera, e fagocitandola.
Da allora comincia l’esodo di veneziani
verso Mestre e l’esodo dalle campagne intorno
per andare a lavorare a Porto Marghera,
quindi crescita impetuosa e fortissima
caotica espansione edilizia e demografica.
L’unione con Venezia paradossalmente
cambia Mestre da città d’acqua, con canali,
barche, corti e case coloniche che esaltano i
diversi fiumi, in città di terraferma: la ferrovia
riduce i traffici allo scalo del Canal Salso
realizzato nel 1355, i battelli a vapore sostituiscono
quelli a remi e scompaiono i barcaioli.
La città, dunque, perde il suo contatto
con l’acqua: sul finire del Novecento si
decide d’interrare la parte finale del Canal
Salso, l’antico cordone ombelicale, per realizzare,
al posto del più antico monumento
idraulico della laguna, un monumento moderno:
una pompa di benzina. Perdendo la
parte terminale del Canal Salso e ‘nascondendo’
i suoi fiumi, invece di esaltarli come
un tempo, quando davano da vivere, Mestre
s’impoverisce urbanisticamente, ma per fortuna
prende coscienza di sé e con l’inizio del
21° sec. si cominciano ad attenuare i disastri
urbanistici novecenteschi, creando zone
pedonali, riscoprendo il bel centro della vecchia
Mestre [v. 1371] ...
I fiumi ‘nascosti’ di Mestre sono il Marzenego,
che entrando a Mestre prende il
nome di Osellino, il Muson (o Bottenigo), il
Dese, lo Zero, e il Sile, che pur non toccando
direttamente Mestre può considerarsi
parte della rete idrografica che interessa la
zona. Lungo i fiumi i mulini: 8 sullo Zero,
19 sul Marzenego e 18 sul Dese.
Il Marzenego nasce da una risorgiva a Fratta
di Resana, bagna Noale, giunge a Mestre
259
e qui si unisce con il Rio Cimetto all’altezza
del ponte di via Colombo, nel canale artificiale
realizzato tra il 1505 e il 1507 e denominato
Osellino, il quale porta le acque del
Marzenego a sfociare in laguna all’altezza
di Tessera. Il Marzenego nei documenti più
antichi si trova anche citato come Mestre o
Flumen de Mestre, a testimonianza di
quanto la sua storia sia intimamente collegata
con quella della città.
Il Muson o Musone, chiamato anche Bottenigo
perché sfocia nella zona dei Bottenighi
vicino a Marghera, è l’unico fiume di sorgente
e non di risorgiva fra il Piave e il
Brenta. Nasce a Castelcucco e a Monfumo,
nelle colline a nord di Asolo. Quindi i due
rami si uniscono, ricevono le acque dell’Erega,
del Lastego, del Viazza e di numerosi
altri affluenti. Essendo causa di frequenti
straripamenti e rovinose inondazioni
viene intercettato prima di sfociare in
laguna e deviato (1324) nelle acque del
Brenta a sua volta spinto a sfociare poco
oltre Fusina, e poi, tra il 1604 e il 1612, intercettato
più a monte con la creazione di due
alvei separati: il Muson Vecchio e il torrente
Muson dei Sassi.
Il Dese nasce dal Brentella (canale artificiale
di collegamento tra il Brenta e il Bacchiglione
costruito dai padovani nel 1314),
a nord di Resana, passa poi da Scorzè,
Martellago e Marocco. Sfocia in laguna con
due rami, uno, il principale, nella palude di
Cona, e uno in località Mortiron.
Lo Zero, che nasce presso Campigo, è un
piccolo fiume di risorgiva affluente del Sile.
Intorno al 1530, le acque del Sile, arricchite
dallo Zero, vengono deviate nella cosiddetta
‘fossa trevigiana’ per portare acqua alle
attività dei mulini e della produzione della
lana, ai Molini e a Folli, rispettivamente
nelle zone di via Caneve e via Spalti (Mestre
centro). Tuttavia, non si riuscirà più a
far rifluire nel Sile le acque tracimate e così
dal 1532 lo Zero diventa definitivamente
un fiume autonomo.
La città cerca aggregazioni culturali e nel
tempo sorgono il Centro Culturale di Santa
Maria delle Grazie, il Centro Studi Storici di
Mestre e il Centro Candiani, che si aggiungono
al Teatro Toniolo ...
Il Centro Candiani sorge in uno slargo alle
spalle di Piazza Ferretto, ed è luogo di animazione
culturale, sede di incontri, mostre,
convegni e altro.
Il Centro Culturale di Santa Maria delle Grazie
sorge vicino a Piazza Ferretto, nella cinquecentesca
Chiesa di S.M. delle Grazie (chiusa
al culto), e si propone come centro culturale
della terraferma veneziana che ospita
convegni, seminari, mostre, concerti e altro.
Il Centro Studi Storici di Mestre sorge appunto
a Mestre nel 1961 con lo scopo di ricercare
una identità civica, cioè dare vita a una
storia separata della terraferma veneziana,
che dal 1926 non dovrebbe più considerarsi
tale, perché in quell’anno i comuni di
Mestre, Carpenedo, Chirignago, Zelarino e
Favaro sono aggregati a Venezia per far
nascere la grande Venezia e il cui primo frutto
sarà la nascita di Porto Marghera.
.12 ottobre: il vescovo di Ceneda infeuda
Venezia di Camposampiero, Serravalle e
Valmareno. La Repubblica ottiene anche la
dedizione di Conegliano.
CENEDA è una frazione di Treviso che il 27
settembre 1866 si unirà a Serravalle per formare
il comune di Vittorio in onore del re
Vittorio Emanuele, assumendo poi il suffiso
Veneto e quindi diventando Vittorio Veneto
nel 1923. Conosciuta in età romana
come Cenetense Castrum è distrutta da Attila
(452) e risorge sotto i longobardi (630)
che la erigono a ducato con giurisdizione
su un ampio territorio tra il Livenza e il
Piave comprendente le città di Feltre e Belluno.
Dopo la distruzione di Oderzo diventa
(665) sede vescovile. I franchi ne
fanno una contea autonoma nell’ambito
della Marca Trevigiana. Posseduta in seguito
dai conti da Camino, finisce per passare
al veronese Cangrande della Scala
(1327) finché non si dà alla Serenissima Repubblica
(1337) che nel 1339 concede alla
città statuti propri.
SERRAVALLE è una frazione di Treviso che
nel 1337 passa sotto la Repubblica, ottenendo
statuti propri nel 1360 e seguendone le
vicende. Nel 1866 unita a Ceneda formerà
la città di Vittorio Veneto.
CAMPOSAMPIERO è una frazione di Padova,
già un’importante stazione romana sulla
260
via Aurelia, poi assegnata in feudo dall’imperatore
Enrico II al cavaliere Tisone, vassallo
dei patriarchi di Aquileia, che vi fonda
un castello attorno al quale cresce il borgo
che prenderà il nome dalla famiglia dei
Camposampiero da lui discendente. Il paese,
preso e saccheggiato dagli Scaligeri nel
1320 e dai Carraresi nel 1327, passa infine a
Venezia per infeudazione del vescovo di
Ceneda (1337), ma viene per breve tempo
assegnato ai Carraresi e poi ritorna definitivamente
a Venezia (1405).
VALMARENO è una frazione di Treviso, nel
comune di Follina. Per la Repubblica è una
importante via di comunicazione grazie alla
mulattiera che supera il passo di Praderadego,
a nord della Marca Trevigiana nelle
prealpi bellunesi. Valicato il passo (910 mt),
infatti, si accede al Bellunese, a Feltre, a
Trento e quindi al nord Europa.
CONEGLIANO presso Treviso si forma probabilmente
intorno al castello sorto tra il 9° e il
10° sec. a difesa delle invasioni di popoli
germanici e soprattutto degli ungari. Il borgo
cresce, diventa presto una città e l’imperatore
Enrico II ne fa dono al vescovo di
Belluno. Conegliano quindi si costituisce in
libero comune (1112), ma viene poi presa da
Treviso (1148). Dal 1231 al 1236 si unisce a
Padova mantenendo una quasi completa
indipendenza. Nel 1239 è ripresa da Treviso,
poi occupata da Ezzelino III da Romano,
poi ancora da Treviso (1259). In seguito è
sottomessa dai conti di Gorizia (1319) e conquistata
dagli Scaligeri (1329) finché non si
dà a Venezia (1337). Nel 1356 è occupata dal
re d’Ungheria e nel 1381 dai Carraresi, ma
nel 1389 torna definitivamente a Venezia
che ne favorisce lo sviluppo e con la quale
rimane fino al 1797. Nel 1808 Napoleone
istituisce il titolo di duca di Conegliano per il
suo maresciallo Adriano Moncey.
.Disposizioni per il riattamento delle
strade mercantili di Lombardia, Francia ed
Alemagna.
.Si costruisce per la prima volta in pietra
il Ponte di S. Barnaba.
1338
.Trattato di Venezia (17 dicembre) tra la
Repubblica e gli Scaligeri: Venezia ottiene
le città di Treviso [chiave delle vie commerciali
verso settentrione, la prima importante
città della terraferma sulla quale costruisce
lo Stato da terra] e Castelfranco (3 gennaio
1339), mentre la navigazione del Po
rimane libera; i signori di Padova ottengono
Bassano e Castelbaldo, i fiorentini
Pescia e alcuni castelli della val di Nievole;
il comandante della lega Parma, i Visconti
Brescia, Carlo di Lussemburgo si prende
Feltre e Belluno. Tutti sono contenti, ad
eccezione di Firenze, che non si vede restituire
Lucca rimasta alla signoria sconfitta.
Il 30 settembre 1339 Venezia si accorda con
Marsilio da Carrara per esercitare la signo-
261
ria in Padova sotto l’egemonia veneziana.
.11 marzo: trattato commerciale con Ludovico,
duca di Savoia. Questo trattato è
importante perché per le depredazioni dei
corsari genovesi e dei pirati maiolichini (di
Maiorca), Venezia ha dovuto abbandonare
la linea di navigazione per i mari del nordovest
e riprendere la vecchia via di terra
per i propri traffici con l’Europa nord-occidentale.
Con questi accordi i Savoia consentono
alla Repubblica il passaggio dei
propri territori finalizzato al commercio ...
.15 aprile: fondazione dell’Ospedale di S.
Giovanni Battista a Murano grazie al mercante
fiorentino Orsolino degli Ubbriachi
(o Umbriati) che morendo (8 giugno 1337)
lasciava per testamento una cospicua somma
destinata appunto alla costruzione di
un ospedale per i poveri. L’edificio viene
eretto nella parrocchia di Santo Stefano ed
è intitolato a san Giovanni Battista. A Murano
era da tempo presente una confraternita
chiamata La Fragia dei Battuti, con
sede poco distante. Una decina d’anni dopo
la fondazione dell’ospedale, i confratelli
chiedono ed ottengono il permesso di
trasferirvisi per meglio svolgere la loro
missione di carità. Ospedale e Fragia , con
annesso altare, diventano così un tutt’uno
posto sotto la protezione di san Giovanni
Battista. La chiesa si chiamerà S. Giovanni
dei Battuti. L’ospedale viene in seguito
mutato in ospizio per pellegrini che possono
essere alloggiati per almeno due
giorni. Nel 1466 il Consiglio dei X pareggia
con un decreto la Confraternita dei
Battuti alle Scuole Grandi veneziane. Nella
prima metà del 16° sec. si edifica una nuova
chiesa e sono restaurati Scuola, Ospizio
ed Oratorio. Nel 1569 il grande edificio è
completato. Il salone adibito a luogo di
ritrovo dei confratelli è ornato da un bellissimo
intaglio ligneo eseguito da Pietro
Morando nella metà del 17° sec. e poi collocato
nella Sacrestia di S. Pietro Martire [v.
1348]. L’ospizio è ricchissimo di risorse
economiche: nel 17° sec. la Scuola conta
più di 700 iscritti, scesi a 300 verso il finire
della Repubblica. Nel 1806 con la soppressione
delle Confraternite chiesa e ospizio
riusciranno a sopravvivere per qualche
anno. La distruzione totale
degli edifici arriverà nei
primi decenni del 19°
secolo.
.Alcuni cronisti riferiscono
che il Consiglio dei
X dispone il censimento.
Sicuramente non è il
primo censimento della
storia della città, ma soltanto
il primo di cui
abbiamo alcuni dati.
Infatti, già nel 1171, con l’istituzione degli
imprestiti, sappiamo che la Repubblica aveva
creato un catasto e quindi un censimento
doveva pur averlo fatto ... In ogni caso,
in quest’anno viene fatta una indagine
«casa per casa» per stabilire, ai fini di un
possibile reclutamento per esigenze belliche
(protezione della città e allestimento
della flotta), il numero dei maschi adulti a
Venezia. La conta delle teste, affidata a due
nobili eletti in ciascuna contrada, ci dice
che vi sono 30mila uomini dai 20 ai 60 anni
e che la cifra totale della popolazione, calcolata
in base al numero degli uomini atti
alle armi, è di circa 100/ 133mila abitanti
[Cfr. Contento 87].
.13 ottobre: si approvano i medici e i chirurghi
per il servizio pubblico e dunque
nasce la Sanità pubblica veneziana.
.22 dicembre: si decreta che il dazio di
messetteria (senseria, mediazione), che grava
sulle contrattazioni relative alle merci
più diverse ed esistente dal 21 settembre
1278, colpisca il trapasso degli immobili in
città e nel Dogado, ma anche delle navi, diventando
cioè tassa di successione. Per la riscossione
si creano gli Ufficiali alla Messetteria.
1339
.24 gennaio: il trattato del 1338 diventa
esecutivo e Venezia prende possesso effettivo
di Treviso, un acquisto che instilla nei
veneziani «aspirazioni maggiori, che vanno
oltre quelle originarie di garantire la sicurezza
delle vie fluviali più prossime». Ma in
effetti, il bisogno primario che spinge la
Repubblica a costruire lo Stato da terra è
quello di porre quanto più territorio è pos-
262
sibile tra Venezia, sede del governo,
e i vicini nemici proprio per
non non sentirsi accerchiata da
agguerriti avversari come l’Ungheria,
l’Austria, il patriarca di
Aquileia, il ducato di Milano, gli
Scaligeri di Verona, i Carraresi di
Padova. Un bisogno di espandersi dunque
che è sinonimo di sopravvivenza fisica, ma
anche commerciale. La navigazione dei
fiumi per esempio, la libertà di commerciare
senza aggravi fiscali e quindi la necessità
di controllare le vie di comunicazione fluviali
e terrestri: dominio di terra «a salvaguardia
della funzione economica in ambito
marittimo» [Coccon 12].
TREVISO è posta sulle sponde del fiume
Sile. Come la vicina Belluno fu forse fondata
dagli Euganei. Era un centro abitato
quando arrivarono i romani di cui divenne
municipio a metà del primo secolo a.C.
Uscita incolume dall’invasione di Attila
perché il suo vescovo gli aprì le porte,
facendo atto di sottomissione, Treviso fu
risparmiata e diventò rifugio di molte
genti provenienti dalle città distrutte. Fiorì
sotto i goti. Con la dominazione longobarda
divenne ducato e con i carolingi capitale
della Marca Trevigiana. Intorno all’anno
911 fu devastata dagli ungari. Dopo essere
stata dominio di diversi signori, gli
Ezzelino, i da Camino e infine gli Scaligeri,
Treviso è la prima città sulla quale la
Repubblica costruisce il suo Stato da terra:
ottenuta nel 1339, ma presto perduta, la
città si darà di nuovo (1388) alla Repubblica
con la quale rimarrà fino al 1797. Con
la formazione del regno d’Italia diventa
capoluogo del dipartimento del Tagliamento
e nel 1816 di una provincia cui dà il
nome.
.14 febbraio: feste e tornei in Piazza S.
Marco per la pace con gli Scaligeri [v. 1338].
.23 febbraio: proibizione di aggirarsi di
notte con veste e cappuccio.
.Trattati commerciali con
Bergamo e Brescia (19 aprile),
Como (21 aprile), Lodi (4 maggio),
Cremona (5 maggio).
.Il doge Francesco Dandolo
muore il 31 ottobre ed è sepolto
nella Chiesa di Santa Maria dei Frari, ma
durante la dominazione francese (1806-
1814) i suoi resti saranno rimossi e trasferiti
nel Museo del Seminario. Uomo letterato e
colto, il doge lascia scritti di medicina, filosofia,
cronaca e una raccolta compendiata
di sentenze giuridiche e scritti giurisprudenziali.
.Si elegge il 53° doge, Bartolomeo Gradenigo
(7 novembre 1339-28 dicembre
1342). È quasi ottantenne. Il suo dogado
sarà nel complesso tranquillo. Dal punto di
vista della rettitudine, Gradenigo ha qualche
problema; infatti, il 29 novembre del
1342 i Promissori Ducali fanno approvare un
decreto che vieta al doge e alla dogaressa
d’intraprendere qualsivoglia attività commerciale.
.16 novembre: Bertucci Grimani viene
eletto procuratore di S. Marco de citra.
263
1340
.1 gennaio: gli Scaligeri sono aggregati
ad honorem al Maggior Consiglio.
.26 gennaio: i Capisestiere sono incaricati
per ordine del Consiglio dei X di sorvegliare
che in nessuna osteria o taverna si ospitino
meretrici o altre «femine de peccato», o si
somministrino loro cibi e bevande. Tra i
Capisestiere e i Signori di Notte si verifica qualche
conflitto di competenza. In questo periodo
a Venezia si contano 16 osterie e 7 di queste
si trovano a Rialto, in particolare quelle
della zona di S. Matteo non godono di buona
fama in quanto frequentate da giocatori
d’azzardo, millantatori d’arti magiche, puttane
e ruffiani. Ben presto le osterie aumentano
...
Le magistrature che opereranno contro il
dilagante e sfrontato meretricio nel tentativo
di arginarlo saranno diverse: i Provveditori
alle Pompe, i Provveditori alla Sanità, gli E-
secutori contro la Bestemmia e il Consiglio dei X.
.15 febbraio: grande bufera che minaccia
di distruggere le difese lagunari. Il mare
supera le difese del Lido e di Pellestrina e
sommerge la città («acqua alta un passo
sopra il comune marino»). L’evento è interpretato
come un monito divino, una punizione
per il malcostume che attraversa tutte
le classi. Le ricchezze hanno portato grande
benessere, il costume si allontana dall’antica
semplicità e crescono come cancrena la
corruzione e i vizi di tutti i tipi: «homicidas,
latrones, tajabursas, falsarios [...] incendiarios,
veneficos, herbarios» [Molmenti I 484].
Nasce così la leggenda conosciuta come
L’anello del pescatore o dei Tre santi trascritta
in seguito dallo storico Marcantonio Sabellico.
Un pescatore sorpreso dalla bufera
trova riparo con la sua barchetta sotto il
Ponte de la Paglia. Qui un elegante vecchio
lo convince in nome di Dio a portarlo a S.
Giorgio, dove scende, entra in chiesa e ritorna
in compagnia di un altro e insieme montano
in barca e chiedono di essere portati a
S. Nicolò del Lido per una questione di vita
o di morte. Il pescatore non sa rifiutarsi,
soggiogato dalla personalità dei suoi passeggeri
e giunti al Lido uno dei due scende,
va in chiesa e ritorna in compagnia di un
altro ed entrambi montano
in barca. Il pescatore è
perplesso. I tre gli chiedono
di uscire dal porto in
mare aperto, insistono,
gli dicono infine che è
necessario per salvare il
doge e Venezia. Due
parole magiche per il
pescatore, che non ha più
dubbi, rema fino ad
incrociare una nave piena
di spiriti infernali in festa, guidata da
Belzebù, convinto di avere la città con tutte
le sue anime dannate in pugno. I tre passeggeri,
che poi sono san Marco, san
Giorgio e san Nicolò, si rivolgono al cielo e
invocano una saetta che s’abbatte sulla nave
e l’affonda. Venezia e i suoi abitanti sono
salvi, i tre santi chiedono di essere riportati
indietro, uno a S. Nicolò, uno a S. Giorgio e
il terzo a S. Marco. Quest’ultimo prima di
andarsene consegna un anello al pescatore
e gli dice di portarlo al doge il giorno dopo
e di raccontargli cosa è successo. Il pescatore
ubbidisce, l’anello viene «riconosciuto
per quello che, chiuso in una teca del Tesoro,
si riteneva non ne fosse mai uscito
[Cfr. Molmenti I 484]. Due secoli dopo il pittore
trevigiano Paris Bordon immortalerà la
scena in un celebre dipinto del 1535 conservato
nelle Gallerie dell’Accademia:
Consegna dell’anello al doge.
.S’incontra per la prima volta il termine
comune marino, definito dal lembo superiore
delle fasce algali sugli edifici che fronteggiano
i canali. Un tratto sovrastato da una
lettera ‘C’ verrà in seguito inciso a questo
livello su diversi edifici in tempi diversi per
consentire di controllare le variazioni locali
del lmm (livello medio marino) nel corso
degli anni. All’inizio degli anni 1980 una
ricerca sul lmm individuerà ben 37 diverse
incisioni che ci diranno come tra il 1873 e il
1977 il livello del mare si sia alzato di 26,2
cm, con una media annua di 2,62 mm.
.5 settembre: a Tabriz, in Persia (poi Iran),
un gruppo di maomettani decapita il frate
Gentile dei marchesi Finiguerra da Matelica
(Macerata), missionario in Oriente, che ha
conosciuto Marco Corner (futuro doge, 1365-
264
68), lì per un’ambasceria, lo ha assistito nella
malattia e gli ha predetto che sarebbe stato
fatto doge di Venezia. Il corpo del beato
Gentile è portato a Venezia (1349) da Nicolò
Querini e riposa ai Frari: «Nella chiesa dei
Frari se ne celebra ancora la festa il 5 settembre
di ogni anno» [Tramontin 35].
.28 dicembre: si completano i Granai di
Terranova a S. Marco iniziati nel 1310 (in
seguito abbattuti per realizzare il Palazzo e
i Giardinetti reali), e si decreta la costruzione
della Sala del Maggior Consiglio nell’ala
lungo il Molo. L’aumentato numero di patrizi
appartenenti al Maggior Consiglio porta
così alla decisione di costruire una degna
sede. L’incarico viene affidato a Filippo
Calendario e la Sala sarà terminata nel 1405.
Palazzo Ducale, fino ad allora strutturato in
diversi edifici, viene così unificato e comincia
ad assumere la sua forma definitiva,
«probabilmente inglobando parte delle fabbriche
preesistenti, che, alla maniera bizantina,
dovevano già essere fornite di portici.
In circa cento anni di lavoro, il palazzo
assumerà la sua fisionomia compiuta: ma
indubbiamente spetta al geniale architetto
la sua ideazione, in un blocco luminoso sollevato
sopra il soppalco delle possenti
colonne terrene, alleggerite dalla loggia
gotica a traforo, e compiuta in alto dalla
policroma facciata di marmo» [Pignatti 6].
.Fondazione della Chiesa di S. Giovanni
Battista all’estremità occidentale della Giudecca
con annesso monastero dei Camaldolesi.
Il complesso è soppresso durante la
dominazione francese (1806-14) e la chiesa
demolita nel 1850. In seguito il sito diventa
la sede delle Fiamme Gialle. vedi FOTO
BARBARI IN FRANZOI-DISTEFANO
.Il re d’Inghilterra chiede aiuto alla Repubblica
per la guerra scoppiata (1339) con
la Francia [guerra dei cent’anni]. Venezia si
schermisce e non s’impegna.
.Nel Libro d’oro figurano 1212 nomi.
.Nell’anno si creano due Procuratori di
S. Marco de citra: Andrea Morosini (24 febbraio)
e Benedetto da Molin (1° giugno).
.Intorno a quest’anno il mercante fiorentino
Francesco Balducci Pegolotti compone
il Libro di divisamenti di paesi e di misuri di
mercatanzie e d’altre cose bisognevoli di sapere
a mercatanti, conosciuto più semplicemente
come La Pratica della mercatura. Si tratta di
un vero e proprio «manuale del viaggiatore»
che ci informa sulle usanze commerciali
vigenti agli inizi del 14° sec., soprattutto
in Asia, e sui tempi occorrenti per spostarsi
da una tappa all’altra lungo le vie che si
inoltravano in Asia, ma ci dice anche quali
sono le città che commerciano con Venezia
e i prodotti che la città lagunare scambia.
Apprendiamo così che i veneziani trafficano
con quasi tutta l’Italia, la Francia, la Spagna,
il Belgio e l’Inghilterra, poi l’Austria,
Trieste e giù fino a Modone e da lì a Costantinopoli
e alla Tana, oppure verso la Siria e
la Palestina, l’Africa settentrionale, e poi le
Baleari, Cipro, Creta ... I prodotti trattati
vanno dalla a alla zeta, dall’aloe allo zucchero
... ma anche oro, argento, perle ...
1341
.25 febbraio: acqua alta «due piedi e
anche più».
1342
.8 marzo: nuova, imponente acqua alta,
che richiama alla mente quella del 1340 e
che ammorba i pozzi. Sono in molti a credere
che sulla città aleggi un castigo divino
e che perciò bisogna porre un freno alla
corruzione dilagante e ai vizi e ai reati contro
il buon costume. Irrompere nelle case
altrui e nei conventi per soddisfare i propri
istinti è quasi una moda, uno sport del
tempo che coinvolge uomini di chiesa (come
il futuro vescovo di Jesolo, Pietro Natali,
che si fa portare di nascosto, dentro
una cesta, in un convento), patrizi (Michele
Morosini penetra di notte nella stanza di
una donna per soddisfare le sue voglie),
cittadini comuni (il medico Nicolò Giustinian
ha una relazione con una monaca nel
monastero di S. Lorenzo).
.25 marzo: tregua 7nnale con il basileus.
.12 luglio: accordi con Genova per i
commerci alla Tana.
.Dicembre: si fonda la Scuola della
Misericordia [v. 1260].
.28 dicembre: muore il doge Bartolomeo
Gradenigo e all’inizio del nuovo anno riceve
l’onore della sepoltura nel sagrato co-
265
perto della Basilica.
1343
.Si elegge il 54° doge, Andrea Dandolo
(4 gennaio 1343-7 settembre 1354). Ha 37
anni. Stessa famiglia, ma di ramo diverso
da quello del doge Enrico Dandolo. Già
procuratore di S. Marco (a 25 anni) e signore
di Pirano (a 27) su investitura del vescovo
di Trieste, Andrea Dandolo è promissore
ducale, dotto e letterato, amico del Petrarca
che di lui scrive: «uomo giusto, incorruttibile,
erudito, eloquente, saggio, affabile
e umano». Dopo un avvio tranquillo,
coda del precedente periodo di pace, il dogado
di Andrea Dandolo si trasforma in
uno dei più catastrofici per la Repubblica,
con guerre e calamità naturali.
.29 giugno: terremoto. Le scosse si prolungano
per 15 giorni. Il cronista racconta
che si secca il Canal Grande e cadono mille
case.
.3 novembre: trattato commerciale con
Zanibek imperatore dei tartari.
.1 dicembre: il pontefice obbliga il clero
a corrispondere una decima per la guerra
contro i turchi.
.Grave pestilenza.
.Muore il veneziano Marino Sanudo il
Vecchio (1270-1343), scrittore e politico,
viaggiatore in Oriente, Egitto e Terra Santa,
che scrive (1306-21) per il papa Clemente V
il trattato su Conditiones terrae sanctae, gran-
266
de opera di geografia (con mappe), economia
e storia. Una targa marmorea lo ricorda
al civico 4930 della salizada Zorzi (salizada,
cioè strada selciata con macigni di trachite
euganea detti salizoni) al ponte di S.
Severo [sestiere di Castello].
.Si creano due Procuratori di S. Marco:
Francesco Quirino de supra (8 gennaio) e
Giovanni Foscarini de ultra (3 marzo).
1344
.12 aprile: fondazione della Scuola dei
Battuti o di S. Maria della Carità [v. 1260].
.Il papa Clemente VI promuove una crociata
per contenere l’espansione turca a scapito
di Costantinopoli, con l’appoggio di
Giovanni Senza Paura (poi duca di Borgogna),
di Venezia (che manda 5 navi), di
Genova, di Cipro e dei Cavalieri di Rodi.
Intanto il papa esprime a Venezia la sua
riconoscenza per aver aderito alla lega, concedendo
ai suoi mercanti (27 aprile) l’abolizione
del divieto canonico di commercio
con i musulmani d’Egitto. La flotta della lega,
detta di Avignone, blocca temporaneamente
i turchi con la conquista di Smirne il
28 ottobre 1344, ma il successivo 17 gennaio
1345 i turchi avranno la meglio.
.«Guerra sesta di Candia, et vittoria di
Nicolò Faliero et compagni» [Sansovino
23]. Si tratta di una rivolta dell’aristocrazia
terriera greca che viene spietatamente repressa
dalla Repubblica.
1345
.17 aprile: il Maggior Consiglio abroga
la legge del 1274 che proibisce ai veneziani
di acquistare terreni nella terraferma. Con
questa deliberazione, dunque, a cui non è
estraneo l’acquisto di Treviso [v. 1339], la
Repubblica desidera intervenire direttamente
sugli assetti politici nella terrafema,
valutando che l’acquisto di terreni possa
favorire una penetrazione verso il Friuli e il
Cadore. Dunque, la ‘filosofia’ a favore del
mare viene adesso in qualche modo cambiata
o comunque integrata con l’acquisto
di terreni da parte dei patrizi. Come dire, se
seminare il mare ci permette di acquistare
immobili in terraferma, solcare la terra ci
consentirà la conservazione dei domini
marittimi. Questa svolta epocale ne innesca
un’altra: quella culturale e architettonica,
che consente ai patrizi di soddisfare l’esigenza
di costruire dimore adeguate alla
loro condizione sociale ed economica e
quindi di aggirare le Leggi suntuarie o contro
il lusso sempre vigenti a Venezia. S’innesca
così anche la futura storia delle ville
venete; infatti, il territorio di Padova, come
pure di Treviso, Vicenza e Verona si popola
di una prima generazione di ville che assicurano
soggiorni agiati ai proprietari nei
mesi in cui seguono beati la raccolta e il
taglio dei boschi più che la coltivazione dei
campi, la semina o i grandi e faticosi lavori
di bonifica e di dissodamento.
.22 luglio: si sospende il commercio con
la Tana per il riaccendersi delle ostilità con
Genova, ma lo si riprende il 15 luglio 1346.
Patto commerciale con il sultano d’Egitto.
.Assedio e presa di Zara (1345-6). L’evento
è celebrato nella Sala dello Scrutinio in un dipinto
del Tintoretto: dopo l’ennesima ribellione
di Zara (agosto), istigata da Ludovico,
re di Ungheria, la Repubblica pone
l’assedio alla città con Marco Giustiniani e
finalmente, «battendo un esercito di 80.000
ungheresi», raccoglie la resa (21 dicembre
1346), anche grazie alla carestia che colpisce
la Dalmazia, e costringe Ludovico a ritirarsi.
La pace si stipula il 5 agosto 1348.
267
1346
.18 luglio: la Republica autorizza fra’
Pietro d’Assisi ad erigere due ospizi, uno
maschile a S. Giovanni in Bragora (detto
Spedale della Pietà, poi Ospizio degli Esposti,
infine Istituto Provinciale Santa Maria della
Pietà) ed uno femminile alla Celestia (Ospizio
di Santa Maria alla Celestia). Fra Pietro
era venuto a Venezia nel 1335 per motivi di
predicazione, ma mosso a compassione
dalla vista di tanti bambini abbandonati
sulle pubbliche strade aveva pensato di
raccoglierli ed educarli. Ottenuta licenza
dalla Repubblica di poter chiedere la carità
per promuovere la fondazione di un ospizio
per trovatelli si era messo a raccogliere
elemosine di porta in porta implorando
pietà. Il minuto frate viene così conosciuto
dai veneziani come Pietruccio della Pietà.
La toponomastica tramanderà nel 21° sec. il
nome Corte della Pietà, vicino alla Chiesa di
S. Francesco della Vigna, perché qui sorgono
le molte case che il fraticello prende in affitto
per realizzarvi il suo ospizio, che poi
scinde, separando i bambini dalle bambine.
I trovatelli ricoverati e assistiti saranno migliaia.
Nel solo 1446 i nuovi ingressi saranno
460 e nel 1515 ben 800 tanto che alle originarie
case se ne aggiungeranno tante e
tante altre.
.17 novembre: trattato commerciale con
il conte di Lussemburgo.
.26 novembre: i genovesi acquistano dai
turchi l’isola di Chio (o Scio), che domina
l’accesso a Costantinopoli. Venezia si sente
così minacciata nei suoi traffici commerciali
e si prepara alla guerra [v. 1350]. L’acquisto
dell’isola, che ritornerà ai turchi nel
1566, è opera della Maona, una società commerciale
genovese, progenitrice di imprese
simili di cui la più famosa è la Compagnia
delle Indie, che cura lo sfruttamento commerciale
di colonie o di stabilimenti all’estero.
Le Maone genovesi hanno navi e soldati
alle proprie dipendenze e compiono
molte imprese belliche, come per esempio
quella di Cipro nel 1373, quando prendono
Famagosta e poi la difendono (1403). Il nome
deriva dall’arabo ma-hon (vaso) e indica
una grossa imbarcazione da carico senza
vele e senza remi che si usa nei porti per il
carico e lo scarico delle merci. In seguito le
Maone, dotate di vele quadre e di pochi lunghi
remi da usare per gli approdi, saranno
utilizzate anche come navi da trasporto e a
volte saranno persino armate.
.Si posa la prima pietra della Chiesa di S.
Antonio [sestiere di Castello] con annesso
convento sopra una velma donata nel 1334
dal Maggior Consiglio. In seguito la chiesa
è restaurata e arricchita di un coro prima in
legno e poi in marmo. La facciata è opera di
Sansovino (1558). Il complesso, che sorge a
fianco dell’Ospedale dei Marinai, viene soppresso
con la legge del 7 settembre 1768 e
quindi adibito ad usi diversi: nel 1787 è
affidato all’istituto di Luigia Pyrker Farsetti
che raccoglie e istruisce nell’arte del filare e
del tessere 70 povere fanciulle, mentre in
seguito serve come ospedale per i soldati
finché la zona non sarà spianata per far
posto ai Giardini pubblici di Castello [v.
1807].
.Si creano due Procuratori di S. Marco:
Pancrazio Giustinian de ultra (24 gennaio) e
Turno Querini de supra (17 febbraio).
1347
.20 febbraio: si decide di ristabilire la linea
marittima con la Fiandra [v. 1317] sospesa
nel 1338, ma qualche mese dopo la
decisione viene provvisoriamente revocata
(30 aprile).
.Novembre: grande carestia.
.Beninetendi Ravegnano è nominato 4°
cancellier grando.
.Si creano due Procuratori di S. Marco:
Giacomo Soranzo de supra (24 marzo) e
Stefano Contarini de citra (3 novembre).
1348
.25 gennaio: la città è colpita da un violento
terremoto con epicentro a Villaco, che
provoca anche un maremoto. Crollano
molte case, diverse rive franano e il Canal
Grande si prosciuga. Ci sono centinaia di
vittime, mentre quasi tutte le donne gravide
abortiscono. Crolla anche il campanile
della Chiesa di S. Vidal che non sarà più costruito.
Siccome ‘le disgrazie non vengono
mai da sole’, dopo il terremoto arriva la
268
peste nera (marzo). Una
galera, di ritorno dalla
base commerciale di
Caffa (nel mar Nero in
Crimea), assediata dall’esercito
tartaro colpito
dalla peste, porta a Venezia
i ratti neri, alberghi
ambulanti per le pulci
che con il loro morso trasmettono
la peste nera o
bubbonica. Venezia, che
ha oltre 100mila abitanti ed è la più popolosa
città d’Europa, registra la morte di tre
quarti della popolazione tra marzo e il 22
giugno, quando cessa la magna mortalitas.
L’arrivo della peste nera, dopo il terremoto
e le due acque alte del 1340 e del 1342, convincono
definitivamente la gente che il
castigo divino si è abbattuto sulla città per
la vita dissoluta che vi si conduce, strettamente
legata al dilagante benessere innescato
dal boom economico. La Repubblica
cerca di porre rimedio alla dissolutezza dei
costumi (al primo posto vi stanno gli stupri
di giovinette), istituendo una commissione
di savi perché studino una serie di leggi
atte a mantenere meglio l’ordine pubblico e
la morale, ma poi è lo stesso doge Andrea
Dandolo a fare scandolo, intrecciando una
relazione amorosa con Isabella Fieschi,
moglie del signore di Milano, Luchino Visconti,
in visita a Venezia. La commissione
vara comunque una serie di leggi che però
non riescono a frenare la corruzione: «Per il
furto e lo stupro è previsto l’esilio, connesso
ad una serie di pene corporali che vanno
dalla fustigazione al marchio col ferro
rovente su una spalla, dal taglio del naso e
delle labbra all’estirpazione degli occhi;
per i falsari c’è il rogo» [Rendina 188].
A causa della magna mortalitas, il Maggior
Consiglio autorizza non solo la concessione
della cittadinanza a chi risiede in città da
due anni, contro i 12 fin qui necessari [v.
1297], ma anche l’immigrazione di artigiani
[v. 1272] per cui Venezia si arricchisce
dell’arte di lombardi (in particolare da Milano,
Bergamo, Brescia, Mantova, Cremona,
Como e Monza) e anche dell’arte di
emiliani, romagnoli, marchigiani e persino
genovesi. I più numerosi sono i toscani e in
particolare i lucchesi, che portano in laguna
l’arte e il commercio della seta, mentre i fiorentini
portano il commercio dei panni e gli
affari di banca, e poi ci sono quelli di Pisa,
di Prato, di Pistoia ...
.Per fronteggiare la peste vengono provvisoriamente
eletti tre nobili deputati alla
sanità, finché non si creerà un organo permanente
con il nome di Provveditori alla Sanità
[v. 1486]. I tre nobili hanno il compito
di sorvegliare i pozzi pubblici per garantire
la qualità dell’acqua, sovrintendere alla
qualità di pesci, molluschi e carni, vigilare
sui medici, sugli operatori sanitari e sui
medicinali per evitare che vi siano in commercio
medicine scadute.
.7 agosto: si vietano per decreto le vesti da
lutto, giacché, appena la bufera pestilenziale
si placa, sarà tempo d’inducere plenum gaudium
atque festum. In questo decreto si può
notare lo slancio vitale della Repubblica.
.6 ottobre: Capodistria si ribella, ma in
un amen ritorna a Venezia.
.18 ottobre: trattato con i turchi che chiude
ai veneziani il mar Egeo.
.28 novembre: Andrea Erizzo viene eletto
procuratore di S. Marco de ultra.
.A Castello, sulla Riva dei Schiavoni, fra’
Pieruzzo d’Assisi fonda l’Ospedale della
Pietà. Le ragazze ospiti dell’istituto sono
avviate all’educazione musicale e si esibiscono
incantando il mondo intero.
1349
.25 agosto: si completa il riattamento
delle strade mercantili di Francia e si può
così riprendere al meglio la vecchia via
comerciale di terra dopo l’abbandono della
linea di navigazione per i mari del nordovest
dovuto all’imperversare dei corsari
genovesi e maiolichini [v. 11 marzo 1338].
.25 settembre: Stefano Manolesso, cavalcando
in Piazza S. Marco travolge e uccide
un bambino. Passa così un decreto (11 aprile
1350) con il quale si impone che i cavalli
devono essere forniti di sonagliere per
avvertire i pedoni [v. 1274 e 1392].
.26 ottobre: parte una riforma riguardante
gli organi deputati all’approvvigionamento
e alla conservazione e distribu-
269
zione dei cereali per alimentare la città. Gli
Ufficiali al Frumento, sorti in epoca molto
antica, sono adesso affiancati dal Collegio
alle Biave, composto dai Consiglieri, dai
Capi di XL e dagli stessi Ufficiali al Frumento.
Il 6 luglio 1365 si istituiranno tre
Provveditori alle Biave, organo più duttile e
snello del Collegio, che assorbirà la maggior
parte delle funzioni amministrative,
mentre al collegio rimarranno quelle giurisdizionali
e agli Ufficiali al Frumento l’amministrazione
dei fonteghi e il controllo
sulle arti. In seguito (12 dicembre 1526), si
eleggeranno due Sopraprovveditori alle
Biave incaricati di raccogliere dai privati e
riporre nei fondachi il grano necessario al
sostentamento della città, ovvero «per far
copiosa la città di biave». Provveditori e
Sopraprovveditori costituiscono insieme il
magistrato alle biave. Il Collegio alle Biave,
divenuto verso il 1425 quasi esclusivamente
organo di appello sulle sentenze del
magistrato, e ripetutamente modificato
nella composizione e nelle attribuzioni,
sarà soppresso nel 1493 dopo l’istituzione
della Quarantia Civil Nuova.
1350
.24 aprile: Giovanni Dolfin, futuro doge,
viene eletto procuratore di S. Marco de supra.
.6 agosto: la flotta veneziana salpa al comando
di Marco Ruzzini per affrontare Genova.
Comincia così la terza guerra contro
Genova, o guerra dei cinque anni (1350-55),
dopo la prima del 1257 e la seconda del
1294. La flotta di Filippo Doria espugna
Negroponte. Venezia è alleata con il basileus
(10 novembre 1349) e Pietro IV d’Aragona:
il primo vuole liberarsi dei mercanti genovesi
e rinnovare i vecchi favori commerciali
ai veneziani sempre utili contro il pericolo
rappresentato dai turchi; il secondo mira
a contendere la Sardegna ai genovesi. Genova
si allea (1353) con il Visconti, signore
di Milano, il quale ha mire espansionistiche
verso la Padania orientale, per cui nell’alleanza
con Venezia entrano anche gli Scaligeri
e gli Estensi. Giunta nel porto di Castro,
nell’isola di Negroponte, la flotta veneziana
intercetta 14 navi mercantili genovesi,
ma quattro riescono a sfuggire, perché
gli equipaggi veneziani
(composti da mercenari
bizantini e dalmati,
dopo che la peste del 1348
ha decimato i lagunari) si
sono dati al saccheggio
prima di accertarsi che il
nemico fosse ridotto alla
condizione di non nuocere.29
agosto: la cittadinanza
sia concessa a chi
abiti per 2 anni in città con moglie e famiglia
[v. 1304].
.19 ottobre: grave
pestilenza che continua nel 1351.
1351
.27 gennaio: bando contro i ladri di galline
e pulcini.
.Rotta di Nicolò Pisani presso Costantinopoli.
.1° giugno: accordo con Genova di non
navigare per 3 anni alla Tana.
.13 settembre: si acquista da Ludovico re
di Sicilia la fortezza di Castelrosso o
Caristo nell’isola di Negroponte.
.Si chiude il Porto di Sant’Erasmo per
accelerare la corrente della foce ed evitare
l’interramento del Porto di S. Nicolò del Lido,
l’unico che serve al passaggio dell’armata
navale e delle grosse navi mercantili, ma si
riaprirà nel 1360.
270
.Il Boccaccio completa
il suo Decamerone e i vizi
dei veneziani fanno
capolino anche in letteratura.
Pur essendo amico
di Venezia, il poeta si
lagna che i veneziani
sono di lingua troppo
libera, e nella novella
seconda della quarta giornata del
Decamerone, ci mostra quali caratteristiche
psicologiche i forestieri ostili scorgessero
nei veneziani, arrivando a definire la stessa
Venezia come «una città di vanitosi, di
vanesi, di narcisisti [...] gente senza cervello
perché infatuata di sé». I vizi veneziani
saranno fustigati anche da Poggio Bracciolini
(1380-1459) nelle sue Facetiae: in una
allude all’infedeltà delle veneziane e alla
depravazione veneziana.
1352
.13-15 febbraio: la flotta veneziana attacca
Pera, presidio genovese. Lo scontro avviene
nel Bosforo, c’è una lotta accanita,
130 vascelli contro 140, ma la vittoria rimane
indefinita [Cfr. Diehl 63].
.10 ottobre: risale a questa data il patto
con il basileus per Tenedo, isola del Mar
Egeo all’imbocco dei Dardanelli, che verrà
occupata dai veneziani nel 1377.
.Si creano due Procuratori di S. Marco:
Paolo Loredan de ultra (25 aprile) e il futuro
doge Andrea Contarini de citra (3 giugno).
1353
.13 febbraio: battaglia del Bosforo contro i
genovesi e vittoria di Nicolò Pisani, che riscatta
la sconfitta del 1351.
.21 aprile: Nicolò Falier viene eletto procuratore
di S. Marco de citra.
.29 agosto: i veneziani, comandati da
Nicolò Pisani, vincono i genovesi guidati
da Antonio Grimaldi nelle acque di Alghero.
Stremata, Genova chiede aiuto a Giovanni
Visconti, arcivescovo e signore di Milano,
che mira ad espandersi nella Padania
orientale, mentre Venezia si allea (15 dicembre)
con gli Scaligeri e gli Estensi, formando
così una lega contro Genova e i
Visconti [v. 1354].
1354
.29 gennaio: Bernardo Giustinian diventa
procuratore di S. Marco.
.I signori di Padova, Faenza e Carlo IV
di Boemia, re dei romani, aderiscono (19
marzo) alla Lega contro Genova e i Visconti [v.
1353]. Qualche settimana dopo (10 aprile)
vi aderisce anche il signore di Mantova.
.Epistola di Francesco Petrarca (5 giugno),
ambasciatore dei Visconti a Venezia
per chiedere la pace e risposta (13 giugno)
del doge.
.La flotta genovese entra in Adriatico,
saccheggia le isole dalmate di Curzola e
Lesina e la città istriana di Parenzo. Il doge
Andrea Dandolo, detto il Cronista, per avere
scritto una Chronica brevis sulla storia di
Venezia, non regge all’onta di questa ‘invasione
di campo’ da parte dei genovesi e
muore di crepacuore (7 settembre). Viene
sepolto nella cappella del battistero di S.
Marco da lui eretta. È il secondo ed ultimo
monumento dogale eretto in S. Marco [Cfr.
Da Mosto 79] dopo quello di Bartolomeo
Gradenigo (1342). Entrambi ricevono questo
onore per i loro contributi ai lavori per
il Palazzo Ducale e la Cappella Ducale.
.Battaglia navale di Sapienza (3 novembre),
isola della Grecia sulla costa meridionale
della Morea, di fronte a Modone. Una
flotta veneziana, agli ordini di Nicolò Pisani,
forte di 35 galere, segue una squadra
genovese di 33 galere guidata da Paganino
Doria. Dopo lungo tergiversare, Pisani entra
nel golfo dell’isola di Sapienza e schiera
all’ingresso 20 galere e 6 cocche collegate
tra loro con catene, lasciando in fondo al
golfo una divisione navale comandata da
Nicolò Morosini e costituita da 15 galere e
20 navi minori. Paganino Doria avanza
frontalmente con parte della sua flotta contro
Pisani, mentre suo nipote Giovanni
Doria, con 13 galere passa per un’entrata
secondaria, e si dirige contro la divisione
del Morosini i cui equipaggi si demoralizzano,
credendo già sconfitto il Pisani e
quindi oppongono una debole resistenza.
271
Giovanni Doria vince facilmente e poi
avanza alle spalle dello schieramento di
Pisani, mentre Paganino Doria muove a
sua volta all’attacco. Le navi veneziane,
immobili per le catene che le legano, vengono
prese in mezzo tra i due schieramenti
genovesi e come vedono lanciate contro di
loro due navi veneziane in fiamme, già catturate
da Giovanni, si arrendono. I genovesi,
che causano 4mila morti veneziani, si
portano via 30 galere e 5870 prigionieri, tra
cui Pisani [Cfr. E. Militare Sapienza 826].
.Si elegge il 55° doge, il settantenne Marin
Falier o Faliero (11 settembre 1354-17
aprile 1355), che si trova ad Avignone in
qualità di ambasciatore presso il papa
Innocenzo VI (1352-62). Il suo dogado inizia
in modo infausto e finisce peggio: il 5
ottobre, al suo arrivo a Venezia, il Bucintoro,
sul quale è ricevuto per essere poi portato a
Palazzo Ducale, a causa della nebbia è costretto
ad attraccare al centro del molo sulla
piazzetta e il doge con il suo seguito passa
tra le due colonne di Marco e Todaro, dove
solitamente vengono eseguite le sentenze
capitali (segno di grande sventura, tanto
che i veneziani evitano di passarvi in mezzo,
non si sa mai). Di antico casato, probabilmente
originario di Fano, Marin Falier è
ricchissimo ed ha ulteriormente aumentato
il potere della sua famiglia che ha già dato
due dogi: Vitale Falier (1085-96) e Ordelaf
Falier (1102-18), figlio di Vitale. In aggiunta
è un duro: di lui si ricorda che come podestà
a Treviso schiaffeggia il vescovo giunto
in ritardo ad una cerimonia. Marin Falier
diventa doge in un momento particolare.
Venezia è in guerra con Genova dal 1350 e
sta passando momenti estremamente delicati:
la guerra con Genova e la peste hanno
creato gravi difficoltà economiche, ribaltando
l’entusiasmante boom economico che
ha caratterizzato la prima parte del secolo.
Adesso il commercio è stagnante, la circolazione
monetaria scarsa, il numero dei poveri
in forte aumento, i tassi d’interesse lievitati
enormemente. Per colmo di sventura,
la sconfitta alla Sapienza contro i genovesi
ha ingigantito tutto.
.11 novembre: si proibisce l’uso dei grimaldelli,
con i quali la gioventù ama introdursi
nell’altrui dimore, specialmente se vi
abitano belle e prosperose fanciulle.
.20 novembre: processo contro Michele
Steno e i suoi amici, vituperatori del doge:
Michele Steno è invitato ad una festa del
doge Marin Falier e si prende certe libertà
con una sua nipote. Il doge lo fa uscire.
Sdegnato per l’affronto subito, Steno e un
gruppetto di amici entrano nell’appartamento
del doge e lasciano delle scritte offensive
riguardanti la dogaressa. Steno
viene condannato a 10 giorni di carcere, gli
altri a pochi giorni. Il verdetto, si dice in
seguito, irrita a tal punto il doge che pensa
di vendicarsi dell’aristocrazia, estromettendola
dal potere con un colpo di Stato.
1355
.8 gennaio: Carlo IV cinge la corona regia
in Milano e concorda una tregua di quattro
mesi tra Venezia e Genova, allo scadere
della quale si decide la pace (1° giugno) con
la mediazione di Giovanni Visconti di Milano.
Finisce così la guerra dei cinque anni [v.
1350], che ha svuotato le casse erariali e
indebitato la Repubblica, la quale si impegna
tra l’altro a rifondere ai genovesi ingenti
spese di guerra. Si stabilisce che l’Adriatico
sia chiuso alle navi genovesi e il Mediterraneo,
tra Porto Pisano (Pisa) e Marsiglia,
a quelle veneziane. Dopo questa pace, Venezia
si trova impegnata in guerra contro
l’Ungheria che, aiutata da Francesco da
Carrara, riesce ad invadere il trevigiano e a
portarsi fino a Mestre. Si ribellano anche
Traù e Spalato in Dalmazia e Venezia deve
abbandonare quella regione [v. 1358].
.15 aprile: si scopre una congiura che si
crede organizzata dal doge. Il giorno dopo i
principali responsabili sono
giustiziati, mentre il venerdì
17 è la volta del doge
Marin Falier, che viene
decapitato per alto tradimento,
ma sembra che non
ci siano le prove. Altre
volte, altri dogi hanno tentato
il colpo di Stato, in
maniera più o meno conclamata,
ma la condanna
esemplare, così severa, è
272
questa volta forse dettata dal carattere e dall’atteggiamento
duro, cinico e dispotico di
Marin Falier. E se invece si trattasse di una
congiura contro Marin Falier? Non lo sappiamo.
Sappiamo che per lo scampato pericolo,
il giorno in cui viene scoperta la congiura,
per decreto del Consiglio dei X, diviene
festa nazionale e il luogo della parete
della Sala del Maggior Consiglio, dove si
sarebbe dovuto porre la sua immagine, viene
dipinto di azzurro con la scritta a lettere
bianche:
HIC FUIT LOCUS SER MARINI FALETRI
DECAPITATI PRO CRIMINE
PRODITIONIS
Dopo l’incendio di Palazzo Ducale del 1577
si metterà invece un drappo nero con una
scritta un po’ diversa:
HIC EST LOCUS MARINI FALETRI
DECAPITATI PRO CRIMINIBUS
(Questo è il posto di Marin Falier, decapitato
per crimini).
Interessato e stupito da questa storia, Lord
Byron scriverà un dramma (1820) intitolato
Marin Faliero.
Ecco come sono stati ricostruiti i fatti. Il doge
era in collera con l’aristocrazia per la mite
condanna inflitta l’anno precedente a Michele
Steno, futuro doge [v. 1400], che lo
aveva offeso. Così, quando gli si era presentato
Bertuccio Israello (o Isarello), ricco
armatore che chiedeva giustizia contro un
nobile che lo aveva schiaffeggiato in pubblico,
la collera del doge era esplosa: ‘Come
vuoi tu che ti renda giustizia, se non l’ottengo
io medesimo?’ E la sera stessa il doge
aveva maturato il suo piano. Faceva chiamare
segretamente Bertuccio e insieme concertavano
di scegliere 16 caporioni, ognuno
al comando di 60 uomini ben armati e appostati
nei quartieri della città pronti ad
entrare in azione al suono della campana
che chiama i nobili in riunione. Tra i congiurati
il doge si era assicurato anche l’aiuto
di Filippo Calendario, forse l’architetto di
Palazzo Ducale, e di un certo Bertrando
Bergamoso (o Vendrame), ricco pellicciaio.
Si era così preparato il piano, che prevedeva
di spargere il panico in città, gridando
che la flotta genovese era entrata in laguna,
impadronirsi del Palazzo Ducale, appostare
gruppi di congiurati in zone di confluenza e
intercettare i nobili che accorrevano a
Palazzo Ducale e passarli per le armi, sopprimere
il Maggior Consiglio e nominare il
doge signore di Venezia. Poi si era fissata
anche la data: 15 aprile. Ma la sera del 14
uno dei congiurati, il pellicciaio, aveva confidato
a un suo amico patrizio, Nicolò Lion,
di non uscire di casa il giorno dopo. Il patrizio
si era insospettito dal fare misterioso di
Bertrando, per cui lo aveva fatto rinchiudere
ed era corso ad avvisare il doge, che si era
turbato e contraddetto e allora Lion aveva
consultato altri patrizi e si era deciso di far
torturare Bertrando che aveva parlato.
Altra versione: Vendrame si confida con il
patrizio Lion e gli dice che nella notte ci sarà
una sommossa per abbattere il governo.
Lion si reca dal doge, che lo tranquillizza,
gli dice che sa, ma che sono solo chiacchiere.
Lion pretende che il doge informi il Minor
Consiglio. Viene ascoltato Vendrame,
che tira fuori i nomi dei congiurati. Il nobile
Giacomo Contarini e suo nipote Giovanni
confermano, hanno sentito la stessa storia
da un informatore, Marco Negro, che
interrogato dice che a capo della congiura
c’è il doge: su questa testimonianza non
provata il doge ci rimette la testa e tutti gli
altri il collo. I principali congiurati sono
impiccati il 16 aprile: Bertuccio e Filippo tra
le colonne rosse della loggia di Palazzo Ducale,
gli altri sulla loggia verso la piazzetta.
Il 17 aprile, venerdì, Marin Falier, giudicato
sulla base di una testimonianza e condannato
per alto tradimento, viene decapitato
sul ripiano della scala principale del
Palazzo Ducale dove i dogi giurano la loro
Promissione. Il corpo di Marin Falier rimane
esposto nella Sala del Piovego per un giorno
su una stuoia con accanto la testa tagliata.
La sera del 18 aprile, il cadavere viene posto
in una gondola e portato senza alcuna
pompa alla sepoltura, costituita da un cassone
di pietra che è messo dapprima nella
Chiesa di S. Giovanni e Paolo, successivamente,
svuotato e rimosso (1812), viene uti-
273
lizzato come serbatoio per l’acqua nella farmacia
dell’ospedale civile e trova infine la
sua collocazione, privo di stemmi ed iscrizioni,
nella loggia esterna del Fontego dei
Turchi.
.Si elegge il 56° doge, Giovanni Gradenigo
(21 aprile 1355-8 agosto 1356) detto
Nasone. Ha 76 anni. Lo scalpore suscitato
dalla congiura di Marin Falier fa decidere il
conclave molto in fretta per poter ridare
subito un nuovo doge alla Repubblica.
.Terminate le inchieste sul colpo di Stato
tentato da Marin Falier ed eseguite le sentenze
nei confronti dei congiurati, molti dei
quali finiscono impiccati, altri incarcerati,
esiliati o interdetti, viene istruito il processo
contro Nicolò Pisani, lo sconfitto della
battaglia navale di Sapienza [v. 1354].
.7 maggio: il giorno di sant’Isidoro (16
aprile) viene dichiarato festivo.
.1° giugno: pace con Genova conclusa con
il compenso reciproco dei danni sofferti.
Venezia acconsente ad abbandonare tutti i
porti del mar Nero eccetto Caffa, dove i genovesi
dominano la situazione e sono in
grado di dettare le condizioni per i visitatori
veneziani [McNeill 105]. In seguito, con
l’avvento di Tamerlano (1370-1405), il Mar
Nero sarà completamente abbandonato.
.7 giugno: Nicolò Lion viene eletto procuratore
di S. Marco de supra.
.Cominciano i lavori per realizzare la
Fossa Gradeniga (1355-60) voluta dal doge
per creare un collegamento acqueo diretto
con il centro di Mestre: si scava cioè la parte
terminale del Canal Salso che arriva fino a
Piazza Barche, costituendo il cordone ombelicale
che lega Venezia e Mestre, un simbolo
che alla fine del 20° secolo viene interrato,
trasformando definitivamente Mestre
da città d’acqua in città di terraferma.
1356
.Il Consiglio dei X si affretta a dichiarare
inappellabili le sentenze contro Marin Falier,
inappellabilità che ancora nove anni
dopo (8 gennaio 1365) si sentirà il bisogno
di confermare.
.2 marzo: convenzione commerciale con
Ramadan, signore di Sorgati in Crimea.
.9 giugno: trattato commerciale con Tripoli
in Barberia.
.Allo scopo di indebolire la Repubblica e
costringerla a rinunciare alla Dalmazia, il re
d’Ungheria si coalizza con il conte di Gorizia,
il patriarca di Aquileia, il duca d’Austria
e il signore di Padova, Francesco da
Carrara. La coalizzazione arriva ad assediare
Treviso. Venezia perde la Dalmazia
che recupererà dall’Ungheria fra il 1409 e il
1420, cioè nel periodo di una nuova politica
espansionistica in Levante, che porterà all’annessione
di nuovi grandi territori, come
Argo e Nauplia (1388), Durazzo (1399), Corfù
(1402), Corinto (1422) e Salonicco (1423),
più disponibili ad accettare la sovranità
veneziana che non la sottomisione ai turchi.
.8 agosto: muore il doge Giovanni Gradenigo.
È seppellito nella Chiesa dei Frari in
un sarcofago in seguito distrutto.
.25 agosto: si elegge il 57° doge, Giovanni
Dolfin o Delfino (13 agosto 1356-12
luglio 1361), che ne riceve comunicazione
mentre come provveditore in campo sta
difendendo Treviso assediata dagli ungari.
Riesce a forzare il blocco, cavalca a briglia
sciolta verso Mestre, dove è atteso per essere
scortato in città. Coraggioso e deciso, il
nuovo doge non potrà tuttavia impedire
durante il suo dogado la perdita della Dalmazia
e l’avvento di una lunga crisi economica,
ma si prodigherà con tutte le sue
forze per limitare i danni.
1357
.18 agosto: Nicolò Giustinian viene eletto
procuratore di S. Marco de supra.
.Agosto: Spalato e Traù si ribellano.
.Dicembre: crolla il campanile della
Chiesa di S. Giovanni di Rialto.
1358
.Assedio e Pace di Zara. Il re di Ungheria
fa assediare Zara nel dicembre del 1357 e
dopo due mesi la città cade per tradimento.
La pace è stipulata a Zara (18 febbraio
1358): la Repubblica cede tutta la costa
della Dalmazia, da Spalato a Zara. Il re, a
sua volta, restituisce i castelli occupati nel
territorio di Treviso. In seguito, la Dalmazia
ritornerà sotto Venezia [v. 1403], ma
intanto il doge perde il titolo di duca di
Dalmazia e Croazia [v. 697]. Con questa pace
l’Austria ottiene il suo sbocco al mare con
Trieste, mentre Padova e Gorizia si spartiscono
Asolo, Conegliano e Serravalle. Il 7
giugno, poi, viene stipulata una pace separata
anche con i Carraresi di Padova che nel
frattempo si sono allargati sul Po, impiantando
saline e mulini e minacciando i confini
della laguna.
.29 maggio: il giorno di santa Maria
Maddalena (22 luglio), discepola di Gesù
Cristo, viene dichiarato festa solenne.
.24 settembre: si stipulano accordi commerciali
con i Tartari per i traffici alla Tana
sul Mar Nero.
1359
.4 agosto: il giorno di
san Giovanni Battista
Decollato (29 agosto)
viene dichiarato festa
s o l e n n e .
.15 ottobre: Innocenzo
VI vieta il commercio
con l’Egitto e così danneggia
il commercio veneziano,
ma quasi due
anni dopo il papa cede
alle pressioni dei veneziani
e revoca il suo
divieto (5 maggio 1361).
274
1360
.6 febbraio: Genova s’impegna a rifondere
i danni subiti dai veneziani a Pera [v.
1352].
.26 febbraio: la Repubblica delibera che
non si possono istituire nuove Scuole [v.
1260] senza il consenso del Consiglio dei X.
.16 agosto: accordi commerciali con Pietro
di Lusignano, re di Cipro.
.Agosto: si costruisce in pietra il Ponte de
la Paglia (così detto per via delle barche
cariche di paglia che qui hanno il loro stazio)
e scoppia la peste. Il ponte viene eretto
a colonnette, come lo si scorge nel 21° sec., e
si comincerà a restaurarlo il 20 marzo 1462.
Nel 1854 sarà ampliato. Sul Ponte de la
Paglia si espongono i cadaveri degli annegati
per un eventuale riconoscimento.
.A causa della riduzione dei fondali alla
Bocca di Porto del Lido si decide di rimettere
le acque del Brenta, del Bottenigo e del
Visignone in laguna all’altezza di Fusina,
perché provochino correnti tali da produrre
approfondimenti alla stessa Bocca di Porto.
Quasi dieci anni dopo, essendosi constatato
che nessun beneficio è venuto al Porto di
Lido si chiude nuovamente (1368) la Bocca
di Fusina e le acque vengono portate per il
Volpego verso il bacino di Malamocco.
.Si riapre il Porto di Sant’Erasmo che era
stato chiuso nel 1351.
.Si riconosce che le prostitute sono «omino
necessarie in terra ista» e quindi s’istituisce
anche a Venezia come in molte
altre città, il pubblico bordello nella zona del
mercato di Rialto, convenendo che il meretricio
ha una funzione socialmente utile,
come ha sostenuto sant’Agostino e come
scrive Tommaso d’Aquino (1225-74): la meretrice
deve essere tollerata nelle città per
evitare un peggior male come la sodomia o
l’adulterio; infatti, è decisione appropriata
del sapiente legislatore permettere le trasgressioni
minori per evitare quelle più
gravi. In seguito se ne fonderà un altro
(1460) per soddisfare, si dice, un bisogno
naturale dei sudditi.
L’incarico di trovare un blocco di casette a
Rialto per concentrarvi le prostitute viene
assegnato nel 1358 ai Capisestiere e ribadi-
275
to nel 1360; nel contempo si ordina di controllare
che le prostitute devono esercitare
soltanto nelle calleselle loro deputate a Rialto.
Finalmente (fine 1360) vengono individuate
alcune case contigue nella parrocchia
di S. Matteo che danno luogo al quartiere a
luci rosse di Venezia, detto in seguito il
Castelletto perché ben delimitato da un
gruppo di case contigue e difeso da sei custodi
armati alle dipendenze dei Capisestiere
con il compito di reprimere gli schiamazzi
e le risse. Per amministrare il tutto si
nominano della matrone pubbliche o direttrici,
che tengono i conti: ad ogni inizio del
mese devono versare ai Capisestiere le
somme per gli affitti delle case e quelle per
le paghe dei custodi.
La legge dunque impone alle prostitute di
non abitare in case private bensì nel Castelletto,
che possono lasciare di giorno, e a
cui devono ritornare all’imbrunire, cioè al
suono della prima campana di S. Marco.
Ben presto però le prostitute si spostano
anche in altri luoghi, come a S. Cassiano,
nella zona detta Carampane (da Ca’ Rampani,
nome di una famiglia che ha diverse
case a S. Cassiano) o a S. Salvador o a S. A-
ponal. Insomma, le prostitute dilagano nella
città, anche perché a far concorrenza ai
bordelli pubblici ci sono le stufe o stue, com’è
per esempio testimoniato da alcuni toponimi
ancora nel 21° sec.: Campiello della
Stua e Sotoportego della Stua nei pressi del
Ponte de le Tete (dove si possono ammirare i
seni delle meretrici che si affacciano alle
finestre delle case circostanti), oppure quello
più osceno, Fondamenta del Buso, in riferimento
alle meretrici che usano il traghetto
tra Rialto e l’approdo della fondamenta
stessa. Le stufe sono quindi dei locali privati
che forniscono servizi diversi, in genere
funzionano da bagni pubblici: gli stufaioli o
stueri praticano massaggi, taglio di capelli,
bagni caldi o bagni di vapore (che hanno il
potere, si dice, di sciogliere i calcoli e/o
preparare il corpo a più raffinati piaceri),
insomma danno un servizio estetico, ma
soddisfano anche i bisogni carnali del
cliente.
Nel 1421 si tenta di riportare le prostitute di
Ca’ Rampani, di S. Samuele e di tutti i luoghi
organizzati a postriboli
all’interno del
Castelletto. La decretazione
assai dibattuta rimane
in sospeso, ma gli Avogadori
di Comun ne
impongono l’applicazione
ai Capisestiere e così il
15 luglio 1423 si dettano
tutta una serie di restrizioni
riguardanti il
Castelletto: le prostitute
devono abitare nel Castelletto, avere una
stanza a piano terra o ai piani superiori, rimanere
in zona durante il giorno adescando
nelle calleselle intorno a Rialto (tra la
Ruga del Campo delle Beccarie, la Calle de
l’Olio e la calle che porta a S. Cassiano) e
concludendo i loro affari erotici nel Castelletto,
mentre la sera, tra la prima e la terza
ora di notte, devono ritirarsi nel Castelletto
poi chiuso a cura dei Capisestiere o dei
Signori di Notte. La notte si divide in 4
veglie di 3 ore ciascuna: la prima comincia
al calare del sole, la seconda circa le nove di
sera, la terza circa mezzanotte, la quarta
circa le tre del mattino. Per le inadempienti,
a meno che non rientrate perché andate
a dormire con il cliente in una casa privata,
si prevede una pena pecuniaria e 25 frustate.
Nel 1444, però, i padroni degli stabili del
Castelletto lamentano che molte prostitute
non rispettano le regole del 1423 e allora il
Consiglio dei X decreta che le meretrici
possono stare di giorno e di notte in taverne
e osterie e liberamente mangiare, bere,
dormire, ma poi s’inseriscono limitazioni:
si stabilisce (1458) che per il decoro e per la
prevenzione degli incendi, le meretrici non
possono frequentare le osterie e le taverne
situate in Piazza S. Marco.
Nel 1460 il vecchio Castelletto viene abbandonato.
Il governo accoglie la proposta del
nobile Priamo Malipiero, che offre i suoi
stabili posti nella zona delle Beccarie per
realizzare il Nuovo Castelletto, o Postribulum
Rivoalti. Il nobile s’incarica di occuparsi di
tutto, con l’eccezione dei due castellani (disarmati)
deputati a vigilare che le meretrici
non siano ingiuriate o molestate. Si stabili-
276
sce tutta una serie di norme, tra le quali
quella che il Castelletto venga chiuso dopo
le ore due di notte e che le prostitute non
possano uscire dall’insula rialtina se non di
sabato e comunque con segno distintivo
(fazzoletto giallo) bene in vista. Altre norme
previste dal capitolare riguardano le condanne
per trasgressione, comprendenti la
pena pecuniaria (che va a vantaggio dei
Capisestiere o di chi ha presentato la denuncia),
la fustigazione, la prigione e il
bando da Venezia. Tuttavia, l’esodo delle
prostitute verso altre zone della città continua
ad essere irresistibile, molto probabilmente
anche per le insistenze dei lenoni, la
cui attività all’interno del Castelletto prima
e del Postribulum Rivoalti poi è quasi nulla.
Si tenta allora di bollarli, per cui anche loro
sono obbligati a portare un segno distintivo
ben visibile: si stabilisce (1486) che i ruffiani
devono indossare un abito giallo e quattro
anni dopo (1490) s’includono in quest’obbligo
anche le ruffiane.
Una lotta senza fine, ma i divieti di svolgere
la professione al di fuori del pubblico
bordello vengono ignorati ancora nel 1502
quando i Capisestiere raccolgono due secoli
di legislazione per ingiungere alle meretrici
sparse per la città di tornare nella legalità:
l’epoca d’oro della prostituzione a
Rialto si avvia alla fine giacché essa interessa
ormai tutta la città: ben 30 siti urbani sono
menzionati dai Capisestiere nel loro
decreto del 1502.
Dove ci sono prostitute ci sono berthoni o
bertoni (amanti, ma in sostanza sfruttatori)
e sodomiti che vendono il loro corpo al pari
delle prostitute. Naturalmente ci sono anche
decreti rivolti agli albergatori e ai tavernieri
miranti a dissuaderli
dall’ospitare prostitute/sodomiti.
La città
è piena di alberghi e
taverne/osterie, luoghi di
ritrovo e di commercio ...
e vi si tiene traffico di corpi,
giuochi vari (dadi,
zara, scacchi ... poi vengono
le carte) in cui la posta
è il denaro, cioè giochi
d’azzardo (vietati) che
fanno nascere veri e propri vizi ...
Il mondo della prostituzione vede emergere
verso la fine del 15° sec. talune prostitute
capaci di gestirsi socialmente, grazie alle
loro attrattive fisiche unite ad una certa vivacità
culturale, che poi nel 16° sec. vengono
chiamate cortigiane, riconoscendo ufficialmente
il loro status elevato nella professione.
Talune appartengono anche a
buone famiglie, come è il caso tra le molte
altre di Lucia Trevisan (morta il 16 ottobre
1514) e di Veronica Franco (1546-91), la cortigiana
perfetta, la più famosa a Venezia:
era nata da una famiglia cittadinesca e
aveva sposato un medico. Poi si era separata
e rimasta sola aveva capito che se voleva
mantenere la sua libertà doveva usare il
potere della sua bellezza, del suo corpo e
della sua intelligenza. Bella, ricca, intelligente,
poetessa e musicista, esercita a S.M.
Formosa al civico 205 e ha una tariffa fissa
di 2 scudi, come si evince dalla registrazione
fatta nel 1570 nel Catalogo di tutte le principali
et più honorate cortigiane di Venezia. Tra
i suoi ospiti il re di Francia, Enrico III nel
1574. A 40 anni abbandona la professione e
fonda la Casa del Soccorso ai Carmini riservata
alle prostitute che vogliono redimersi.
Venezia, diventata un famoso mercato
mondiale dell’eros a pagamento, viene
documentata da cataloghi cinquecenteschi
di cortigiane con tanto di prezzi e prestazioni
corrispondenti. Il sesso, però, porta
malattie veneree o come si dice il mal francese
(sifilide) e allora gli stueri curano anche
questi soggetti, ma col tempo la loro attività
paramedica sarà sottoposta a controlli e
limitata sempre più e non resterà loro che
occuparsi soltanto di unghie e di calli e di
bagni caldi ...
Nel 1798, con l’avvento della prima dominazione
straniera, si affermano i postriboli e
nascono i registri che annotano parrocchia
per parrocchia le prostitute operanti. Si
conosce per esempio che a Castello ci sono
44 case distribuite in 7 parrocchie. Nel 1806
esse sono regolamentate e sfruttate dallo
Stato, che introduce la tassa sui lupanari i
quali nel 1812 a Venezia risultano nel
numero di 56. Poi, il 20 settembre 1958, le
case di tolleranza sono chiuse con l’entrata in
277
vigore della Legge Merlin dal nome della
senatrice veneta Angelina Merlin.
1361
.13 gennaio: la Repubblica si accorda con
Genova per una buona convivenza alla Tana.
.Il doge Giovanni Dolfin muore il 12 luglio
e viene sepolto nella Chiesa di S. Giovanni
e Paolo. Per la prima volta le esequie
del doge assumono un fasto particolare con
una vestizione che comprende speroni d’oro,
stocco e scudo.
.Si elegge il 58° doge, Lorenzo Celsi (16
luglio 1361-18 luglio 1365), ricco grazie all’arte
della mercatura e con una discreta
carriera diplomatica, politica e militare alle
spalle: podestà di Treviso, capitano generale
in Dalmazia e ambasciatore presso Carlo
IV. È un bell’uomo, narcisista, pieno di se
stesso, ama vestire di bianco e passeggiare
a cavallo seguito da molti patrizi [Cfr. Da
Mosto 91]. Il doge si trova a Candia e quando
arriva a Venezia giura la nuova Promissione,
la quale stabilisce che il doge può e
deve abdicare quando lo richiedono i Consiglieri
o i Pregadi.
.19 settembre: Nicolò Morosini viene
eletto procuratore di S. Marco de citra.
.Vengono a Venezia il duca d’Austria (29
settembre) e Pietro di Lusignano, re di Cipro
(5 dicembre).
.Dicembre: Jacopo Celega erige il campanile
dei Frari, che viene completato nel
1396 dal figlio Pietro Paolo, e alla Giudecca
si fonda il monastero, poi detto delle Zitelle
[v. 1558].
.A Dorsoduro, al civico 1712, viene fondato
dai frateli Gabriele e Luciano Prior
l’Ospizio di S.M. Maddalena per alloggiare
persone povere e indigenti.
1362
.8 agosto: violenze genovesi ai danni dei
veneziani a Caffa, nel mar Nero. Genova
promette (21 agosto 1363) di risarcire i danni
sofferti.
.4 settembre: il poeta Francesco Petrarca,
che si trova a Venezia in veste di ambasciatore
dei Carraresi e vi rimane fino al 1368,
dona alla Repubblica i suoi codici, ovvero
la sua biblioteca: la donazione del Petrarca
rappresenta il primo
fondo che in seguito unito
alla donazione del cardinale
Bessarione [v. 1453]
darà origine alla Biblioteca
Nazionale Marciana [v.
1468]. La Repubblica
ricambia, donando al
poeta un palazzo sulla
Riva dei Schiavoni. Una
targa marmorea ricorda
che al civico 4143/ 4145,
visse il Petrarca, che considerava Venezia
città della pace, della giustizia e della libertà.7
dicembre: a Murano si fonda la Chiesa
di S. Bernardo con annesso monastero per
ospitare le monache Agostiniane provenienti
da un’altra chiesa dell’isola. In seguito
il complesso è abitato dai Cistercensi, poi
soppresso e quindi distrutto (1834).
.Si alza in stile archiacuto il campanile di
S. Polo.
1363
.25 maggio: il papa Urbano V (1362-70)
esorta i veneziani alla guerra contro i turchi.
.6 luglio: accordo con Francesco il Vecchio
da Carrara signore di Padova per l’isola
di Sant’Ilario.
.14 novembre: si stabilisce che in tempo
di guerra il Consiglio dei Pregadi possa convocarsi
con urgenza.
.17 novembre: si approva una Zonta di
20 membri al Consiglio dei Pregadi.
.6 dicembre: il papa Urbano V media la
riconciliazione fra la Repubblica e i cretesi
che si sono ribellati [v. 1364]. L’isola appartiene
alla Repubblica dal 1204, che l’ha popolata
con circa 500 famiglie venete. Ci sono
nel tempo varie ribellioni ma tutte non
gravi e presto sedate. La ribellione di quest’anno
è violenta perché i 60 feudatari veneziani
si sono stancati di essere spremuti
dalla Repubblica, che è in crisi dopo il periodo
d’oro (1320-1346), e pensano di rendersi
indipendenti, sostituendo il duca di
Candia Leonardo Dandolo con Marco Gradenigo,
che al posto del vessillo di san
Marco fa alzare quello di san Tito, protettore
dell’isola, come dire guerra dichiarata
[v. 1364].
.Si creano due Procuratori di S. Marco: il
futuro doge Marco Corner de supra (14 gennaio)
e Marco Celsi, padre del doge attuale
(12 settembre).
278
1364
.13 febbraio: la Repubblica affida incarichi
politici a Francesco Petrarca diventato
amico del doge Lorenzo Celsi.
.10 aprile: la Repubblica invia le forze
dirette a sedare la ribellione di Candia scoppiata
nel 1363 e affida il comando della flotta
a Domenico Michiel e quello delle truppe
da sbarco al celebre capitano di ventura
Luchino Dal Verme, che riduce l’isola
all’obbedienza. Il ribelle Marco Gradenigo
viene arrestato e giustiziato. La notizia arriva
a Venezia il 4 giugno: «vittoria di Domenico
Michele, et Luchino dal Verme» [Sansovino
24] e allora si fanno grandi feste,
descritte dal Petrarca [Seniles IV 3], alle
quali assiste Pietro di Lusignano, re di Cipro.
In seguito, la Repubblica fa presidiare
Creta ed altri punti chiave dello Stato da mar
da una forza permanente di soldati di professione
[Cfr. McNeill 105].
.8 agosto: Giovanni Foscarini viene eletto
procuratore di S. Marco de ultra.
.Si rinnova la Chiesa di S. Nicolò dei Mendicoli
[sestiere di Dorsoduro] fondata nel 7°
sec. da un gruppo di profughi padovani e
ricostruita nel 12° secolo. Sui due capitelli
delle colonne della navata centrale sono
incise due date, 1361 e 1364, forse gli anni
dei lavori di ristrutturazione. Un rinnovamento
decorativo sarà realizzato nel 1580,
mentre nel 1750-60 verrà ristrutturata la
facciata laterale [Cfr. Ronchese 71]. Il pavimento
sarà innalzato dopo l’alluvione del 4
novembre 1966 e si scopriranno resti di
fondazione che confermerebbero l’epoca
della prima fondazione. A fianco della chiesa
sorge il campanile quadrato di tipo veneto
bizantino (fine 12° sec). La chiesa contiene
le reliquie di san Niceta il Goto (morto
nel 370) portate a Venezia agli inizi del
Trecento e comprendenti quasi tutto lo
scheletro, ma nel corso dell’Ottocento verranno
traslate nella Chiesa dell’Angelo Raffaele
e al suo posto sarà collocata la mummia
di un infante.
279
1365
.15 giugno: Raffaello Caresini viene nominato
5° cancellier grando. Egli sarà fatto
nobile (1381) dopo la guerra contro Genova e
continuerà ad esercitare l’ufficio di cancellier
grando, anche se tale ufficio per tradizione
era e sarà sempre affidato ad una
persona del popolo.
.Il doge, Lorenzo Celsi, ama andare in
giro e farsi precedere da una specie di scettro.
Un consigliere ducale un giorno non
esista a spezzarlo, denunciando il doge al
Consiglio dei X con l’accusa di aspirare alla
signoria. Il doge amareggiato ne fa una
malattia e addirittura muore (18 luglio).
Qualcuno dice però che è stato avvelenato,
anche perché lo stesso cancelliere grando
muore in circostanze poco chiare. Celsi viene
sepolto nella chiesa della Celestia, ma
quando la chiesa passa all’Arsenale (1810)
anche la sua tomba viene svuotata e le ceneri
disperse.
.Si elegge il 59° doge, Marco Corner o
Cornaro (21 luglio 1365-18 gennaio 1368).
Ha 80 anni. Non è ricco, ma vanta un più
che rispettabile cursus honorum militare e
diplomatico. Mite e modesto nei comportamenti,
di carattere opposto al precedente
doge, Marco Corner riduce gli sfarzi e gli
sperperi e dedica molte risorse ai lavori
pubblici. Il nuovo doge rinsalda poi la pace
con Aquileia, Gorizia e l’Austria, ma quando
Candia si ribella di nuovo, aizzata dagli
stessi governatori che la Repubblica ha appena
insediato, la risposta è quasi feroce.
Domata la rivolta da Nicolò Giustiniano
(1366) vengono eseguite esecuzioni di
massa e distruzioni delle proprietà dei
responsabili della rivolta. La repressione è
talmente violenta che alla fine Venezia sarà
costretta a ripopolare l’isola con profughi
provenienti da altri territori, come gli
armeni della Cilicia o i fuggiaschi dell’isola
di Tenedo cacciati dai turchi.
.6 agosto: Pietro Trevisan viene eletto
viene eletto procuratore di S. Marco de
supra.
.Agosto: Amedeo VI di Savoia, detto
popolarmente il Conte Verde (perché a 14
anni si era presentato ad un torneo vestito
di verde e questo colore diventerà il suo
preferito), viene a Venezia, dove s’imbarca
diretto a Costantinopoli per portare aiuto
al basileus minacciato dai turchi [v. 1366].
Viene ancora a Venezia il 31 luglio 1367 di
ritorno dalla spedizione in Levante.
.Si dipinge la storia di Alessandro III
nella Sala del Maggior Consiglio.
1366
.16 maggio: trattati commerciali con
Leopoldo e Alberto d’Austria.
.Settembre: si creano due Procuratori di
S. Marco: Pantaleone Barbo de ultra (il 13) e
Marino Storlado de ultra (il 20).
.La squadra di Amedeo VI di Savoia, di
cui fanno parte genovesi e veneziani, prende
Gallipoli, dal 1356 nelle mani dei turchi,
sullo stretto dei Dardanelli e punto strategico
importantissimo.
1367
.8 marzo: Paolo Belegno viene eletto
procuratore di S. Marco de ultra.
.30 aprile: dopo 60 anni i papi lasciano
Avignone e ritornano a Roma. È Urbano V
a prendere questa decisione. Egli si porta a
Marsiglia, dove lo aspettano 23 galere fornite
dalla regina Giovanna di Napoli e
dalla Repubblica. Il pontefice sale su una
galera veneziana (19 maggio) e presto viene
condotto a Viterbo, dove si ferma alcuni
mesi prima di fare il suo ingresso a Roma.
In seguito, il papa tornerà ad Avignone, ma
poi Gregorio XI riporterà definitivamente a
Roma la sede papale (14 gennaio 1377).
1368
.13 gennaio: il doge
Marco Corner muore e il
suo corpo è deposto in un
sarcofago marmoreo il cui
coperchio scolpito lo ritrae
in grandezza naturale,
nella Chiesa di S. Giovanni e
Paolo.
.Si elegge il 60° doge,
Andrea Contarini (20 gennaio
1368-5 giugno 1382).
Ha 63 anni. In un primo
tempo non vuole accettare
280
la nomina, come ha già fatto in precedenza
per ben due volte, ma adesso minacciato di
bando perpetuo da Venezia e della confisca
dei beni accetta a malincuore: qualcuno in
oriente gli aveva predetto l’evento e anche
che avrebbe dovuto affrontare gravi problemi.
Da giovane è stato, come tutti i suoi
pari del tempo, dissoluto e libertino, cioè
moneghino ovvero ‘cacciatore’ di monache:
in gruppetti o isolati irrompevano nei
monasteri e abusavano delle monache.
Nella maturità ha invece fama di saggio,
uomo probo e libertario.
.Il Senato istituisce in via straordinaria
la magistratura degli Ufficiali alle Rason
(contabilità) con lo scopo di rivedere i conti
dei Rettori del Trevigiano, di Mestre, Noale,
Castelfranco, Asolo ed in seguito di altri
paesi e poi di tutto lo Stato da terra, lo Stato
da mar e del Dogado. L’impegno di controllare
un così ampio territorio porta alla creazione
di una magistratura parallela e alla
distinzione fra Rason Vecchie e Rason Nuove.
Ai tre Ufficiali alle Rason Vecchie si aggiungono
così (24 settembre 1396) i tre Ufficiali
alle Rason Nuove.
.I triestini non volendo pagare a Venezia
i dazi consueti abbordano e depredano una
galea veneziana nel Porto di Trieste, uccidendone
il capitano. Venezia impone delle
condizioni che Trieste rifiuta (1° maggio) e
allora la Repubblica mette in movimento la
flotta e un esercito che assediano la città
protetta dal duca Leopoldo d’Austria. Infine,
Paolo Loredan e Taddeo Giustiniano
costringono Trieste alla resa e Leopoldo
abbandona ogni pretesa su Trieste convinto
da un’offerta in denaro sonante (20 ottobre
1370) e firma la pace con
la Repubblica (3 dicembre
1370).
.28 giugno: l’ospedale
dei santi Giovanni e
Paolo di Castello viene
posto sotto pubblica
protezione.
.19 settembre: si stabilisce
che solo a 20 anni
si partecipi al Maggior
Consiglio.
.La Merceria diventa una delle principali
arterie della città.
.Nel corso dell’anno si eleggono due
Procuratori di S. Marco. Uno è Nicolò Trevisan,
che diventa procuratore de citra (28
gennaio), l’altro è Alvise Foscarini nominato
procuratore de ultra (28 maggio).
.Si vara una legge che impone di fare a
Venezia, ogni anno e per un dato tempo,
l’anatomia dei cadaveri. L’operazione si
svolgeva dapprima in luoghi diversi, ma
adesso si stabilisce che venga fatta a S.
Giacomo da l’Orio. Intorno al 1480 il medico
Alessandro Benedetti proporrà l’erezione
di un Teatro Anatomico, che sarà però
realizzato soltanto due secoli dopo (11 febbraio
1671) in Campo S. Giacomo da l’Orio
al civico 1507. Distrutto da un incendio (8
gennaio 1800) sarà ricostruito in forme
ridotte e continuerà ad essere usato per
qualche anno, preferendosi poi utilizzare il
locali dell’Ospedale Civile e la Scuola di
Anatomia dell’Università di Padova [v.
1443].
281
1369
.2 luglio: alleanza con Genova contro il
sultano d’Egitto.
.2 settembre: si istituiscono quale organo
speciale interno alla Quarantia tre Sindici
con l’obbligo di giudicare, insieme ai
Consoli dei Mercanti e agli Ufficiali alla Messetteria,
i reati dei sensali di Rialto. Nel
1442 il loro numero si porta a sei e si dividono
le competenze: tre vigilano gli uffici
di S. Marco e tre quelli di Rialto, con l’obbligo
di formare processi contro gli ufficiali
inferiori che non rispettano le tariffe o
lucrano indebiti guadagni. In seguito
(1525), il numero dei Sindici è portato di
nuovo a tre, con l’obbligo di rendere giustizia
la mattina a S. Marco e il pomeriggio
a Rialto. Nel 1545 la magistratura si stacca
dalla Quarantia e diventa organo autonomo
e stabile, assumendo insieme il compito
di giudici supplenti presso le curie e
altri uffici, prima esercitato dai giudici
straordinari per cui prendono il nome di
Sindici e Giudici Straordinari [Cfr. Da Mosto
144].
.2 ottobre: Giacomo Moro viene eletto
procuratore di S. Marco de citra.
.23 dicembre: nella Chiesa di S. Giovanni
Evangelista il gran cancelliere del regno di
Cipro, Philippe de Meizières dona al guardian
grande della Scuola di S. Giovanni Evangelista,
Andrea Vendramin, una reliquia della
Croce che gli è pervenuta (1360) da Pietro
Tommaso, patriarca di Costantinopoli.
.Incendio nel Convento dei Frari in cui
perisce il beato Carissimo da Chioggia. In
seguito rinnovato e arricchito di due chiostri,
uno del Palladio e l’altro del Sansovino,
il convento ospiterà tra gli altri due
pontefici: Francesco della Rovere, poi Sisto
IV (1471-84) e Felice Peretti, poi Sisto V
(1585-90).
1370
.1° ottobre: Nicolò Falier diventa procuratore
di S. Marco de supra.
.Si cattura Giovanni Schiavo che con alcuni
complici aveva ucciso il vescovo di
Eraclea, Gaffaro. Essendo un caso eclatante,
egli è portato su una chiatta lungo il Canal
Grande e in corrispondenza di ogni traghetto
viene attanagliato, cioè gli si strappano
le carni con tenaglie arroventate, poi è
trascinato a coda di cavallo fino in Piazza S.
Marco, quindi impiccato fra le due colonne
di Marco e Todaro e infine squartato.
Nei primi tempi le esecuzioni capitali pubbliche
(per impiccagione, decapitazione o
abbruciamento) hanno spesso luogo presso
la riva di S. Giorgio Maggiore e poi a S.
Giovanni in Bragora. Si crede anche che i
rei di gravi delitti vengono dapprima condotti
davanti alla colonna ai Giardini
Papadopoli prima di subire l’estremo supplizio.
Spesso i rei subiscono il taglio della
mano destra nel luogo stesso in cui hanno
commesso il delitto e con questa appesa al
collo sono poi giustiziati tra le due colonne.
I resti degli squartati si espongono nei
luoghi più frequentati che da Venezia conducono
a Mestre, Padova, Chioggia e S.
Andrea del Lido. Dopo la fine delle Repubblica
i rei si giustizieranno presso il Campo
di S. Francesco della Vigna e poi a S. Marta
[v. 1842].
1371
.1° maggio: il papa Gregorio XI (1370-
78) prolunga per un triennio il permesso di
commerciare con i musulmani d’Egitto.
.3 settembre: alla Giudecca, dopo un intervento
di ricostruzione si consacra la Chiesa
di S. Eufemia, fondata nel 6° sec., ricostruita
nell’anno 865, quindi ancora riedificata,
prima tra il 982 e il 983 e poi nel 1100. La
chiesa riceve (1380) le reliquie delle quattro
Vergini di Aquileia (Eufemia, Dorotea, Tecla
ed Erasma) martirizzate il 19 settembre 64
sotto l’imperatore Nerone. Tra il 1640 e il
1650 la chiesa è restaurata da Giovanni
Grassi e poi nel secolo successivo da
Tommaso Temanza. Dal 1822 la chiesa conserva
anche le spoglie della beata Giuliana di
Collalto, fondatrice
sempre alla Giudecca
del convento e della
Chiesa di S. Biagio e
Cataldo.
.Si delibera l’inizio
dei lavori di fortifica-
282
zione di Mestre, non già costruendo un castello
separato dal borgo, ma realizzando
una zona fortificata in stretta connessione
col borgo stesso. Si recuperano le strutture
esistenti, ovvero le due porte-torri, quella
della casa dei Collalto (chiamata poi Torre
dell’Orologio) e la Torre Belfredo. Nel 1405
la fortificazione del borgo può dirsi completata:
la cinta muraria è dotata di tre porte in
corripondenza con le tre strade principali.
Ad ovest la Porta del Terraglio, che immette
nel borgo di S. Maria dei Battuti; a sud la
Porta di S. Lorenzo, che conduce al borgo
omonimo; ad est la Porta di Campocastello del
borgo omonimo. In seguito, per liberarsi del
fardello della manutenzione, la Repubblica
decide fra il 1490 e il 1497 di passare alla
progressiva assegnazione delle difese ai privati,
affittando le torri, i fossati, gli spalti e
persino autorizzando lavori di trasformazione,
che in poco tempo portano (1513) alla
distruzione di molte memorie urbanistiche.
Dopo la ricostruzione successiva alle manomissioni
del 1513, le tre porte assumono una
diversa denominazione, la Porta del Terraglio
è detta di Porta di Santa Maria (poi semplicemente
Porta Belfredo), la Porta di Campocastello
è chiamata Porta dei Mulini, perchè
passa in prossimità di un ramo dell’Osellino
sulle cui sponde prosperano i mulini, la Porta
di S. Lorenzo è chiamata Porta della Loggia.
.Si consacra la Chiesa di S. Giacomo [alla
Giudecca] fondata nel 1343 per volontà di
Marsilio da Carrara, signore di Padova. La
chiesa viene rinnovata nel 1603 in stile rinascimentale,
ma insieme al convento è soppressa
nel 1806: al loro posto sorgerà un
gruppo di case popolari.
1372
.Giugno: peste.
.«Guerra prima col Carrarese Signore di
Padova, il quale fabricate diverse fortezze
su confini, usurpava intaccando le giurisdittioni
della Republica» [Sansovino 21].
I signori di Padova, forti dell’appoggio degli
ungari, fanno concorrenza ai commerci
veneziani con l’entroterra e con la scusa di
difendere questi commerci spingono le loro
fortificazioni a ridosso della laguna, tentando,
sembra, anche l’avvelenamento delle
falde freatiche di acqua destinata al consumo
della città e addirittura sembra anche
l’avvelenamento dei pozzi cittadini. Intanto,
i veneziani sconfiggono gli ungari che si
ritirano (settembre 1373). Non soddisfatto
Francesco da Carrara chiede allora aiuto a
Leopoldo d’Austria, ma Venezia ha previsto
la mossa, coinvolgendo il fratello Marsilio
da Carrara con la promessa di riconoscergli
la signoria una volta estromesso
Francesco. Quest’ultimo, intuita la macchinazione
si affretta a mandare a Venezia il
figlio Novello accompagnato dal Petrarca
con l’incarico di chiedere il perdono del
doge, che viene concesso (1373) con la promessa
di abbattere la fortezza di Oriago e
dietro un corrispettivo in denaro, somma
che in parte pareggia quella spesa per pagare
la rinuncia di Leopoldo d’Austria a
Trieste [v. 1368], come dire la Repubblica dà
e la Repubblica prende ...
.Alcuni mandatari di Francesco da Carrara
vengono squartati pubblicamente per
aver divulgato i segreti della Repubblica.
1373
.Il basileus Giovanni V Paleologo diviene
vassallo del sultano Murâd. Come ultimo
tentativo disperato di ottenere l’appoggio
dell’Occidente, Giovanni si reca a Roma dal
papa, promettendo di adottare la fede
romana e di riconoscere il papa come capo
di tutti i cristiani, ma inutilmente. Nessuno
lo aiuta, in aggiunta il popolo bizantino rifiuta
qualunque idea di unificazione. Il basileus
va allora a Venezia per imbarcarsi alla
volta di Costantinopoli, ma è arrestato co-
283
me debitore della Repubblica per un prestito
mai restituito e rilasciato soltanto quando
il figlio giunge in laguna: non ha la somma
del riscatto, ma l’idea di cedere finalmente
in pegno ai veneziani l’isola di Tenedo [v.
1352], che verrà occupata nel 1377.
.«Vittoria di Gilberto da Correggio Generale
degli eserciti Venetiani, et di Leonardo
Dandolo insieme, havuta da loro de Padovani
et de gli Ungari con la presa del Voivoda
di Transilvania. Vittoria in quel giorno
medesimo de Zaratini, et vittoria pur nel
predetto dì, de Turchi, il qual giorno essendo
la festività di San Marciliano, è solennizzata
dalla Republica a perpetua memoria
ogni anno in perpetuo» [Sansovino 21].
.3 luglio: il giorno di san Marcilian (31
marzo) è dichiarato festa solenne per le tre
vittorie ottenute in quel giorno dalla Repubblica
contro Zara, i turchi e gli ungari.
.18 luglio: Pietro Giustinian viene eletto
procuratore di S. Marco de ultra.
.Pace vantaggiosa con l’Ungheria (21
settembre) e orazione del Petrarca (28 settembre)
in onore della pace.
.2 ottobre: i padovani sono costretti ad
umiliarsi davanti alla Repubblica e a chiedere
la pace.
.10 ottobre: si riaccende la lotta tra Genova
e Venezia: nonostante la Pace di Milano
del 1355, c’è sempre il rischio che la classica
scintilla dia fuoco alle polveri. A cozzarsi
sono il console di Genova, Paganino
Doria, e il bailo di Famagosta, Marino Malipiero.
I due, invitati all’incoronazione del
re di Cipro, Pietro II di Lusignano (antica
famiglia francese insediatasi nel Levante
con le crociate al tempo di Guido di Lusignano),
dopo un battibecco arrivano agli
insulti e ben presto alle vie di fatto, coinvolgendo
tutto il seguito. I genovesi vengono
scaraventati fuori dalle finestre del palazzo
e la lite si propaga per tutta la città,
con saccheggio del loro quartiere e caccia
all’uomo. Partita la scintilla comincia a bruciare
la miccia: Genova reagisce inviando a
Cipro un’imponente flotta che riesce ad
occupare uno dopo l’altro tutti i punti strategici
dell’isola per la restituzione dei quali
chiede a Pietro II il risarcimento di tutti i
danni subiti dai concittadini di stanza nell’isola.
Naturalmente, il re di Cipro impone
ai veneziani di occuparsi della faccenda
con i genovesi, perché in fondo sono stati
loro ad attaccar briga ... Il fuoco alle polveri,
cioè il vero inizio della guerra di Chioggia,
è poi dato dall’occupazione da parte dei
veneziani dell’isola di Tenedo, importante
scalo del traffico sul Bosforo [v. 1377].
.Sul Campanile di S. Marco si issano
quattro cannoni per timore di attacchi da
parte dei genovesi.
1374
.21 marzo: si inviano ambasciatori in
Portogallo.
.22 aprile: Ceneda si sottopone a Venezia.
.11 maggio: Miracolo della Reliquia della
Croce al Ponte di Rialto poi celebrato in un
dipinto dal Carpaccio (1494-1500). Questo
miracolo si ripete in due altri luoghi e due
pittori diversi lo celebreranno: Gentile Bellini
dipinge (1500) il Miracolo della Croce
Caduta nel Canale di San Lorenzo e Giovanni
Mansueti il Miracolo della Santa Croce in
Campo San Lio [v. 1474].
Il dipinto del Bellini racconta il miracolo
della reliquia della croce caduta nel Canale
di S. Lorenzo durante il trasferimento del
frammento della Santa Croce dalla Scuola di
S. Giovanni Evangelista alla Chiesa di S. Lorenzo,
nel giorno della solenne processione:
il reliquiario della Santa Croce cade in acqua
e tra tutti quelli che cercano di raccoglierlo
si lascia afferrare soltanto da Andrea
Vendramin, guardian grande della Scuola di
S. Giovanni Evangelista.
.13 maggio: si ordina a tutti i veneziani
di abbandonare l’isola di Cipro.
.14 luglio: si inviano ambasciatori in Inghilterra
per accordi commerciali.
.18 luglio: muore ad Arquà Francesco
Petrarca, amico di Venezia.
.Si creano due Procuratori di S. Marco de
supra: il futuro doge Michele Morosini (25
luglio) e Pietro Corner (26 ottobre).
1375
.Trattato commerciale con il sultano di
Babilonia.
.Si completano quest’anno i lavori iniziati
nel 1366 della costruzione della Chiesa
del Corpus Domini [sestiere di Cannaregio]
con annesso convento di monache. Nel
1440 un incendio rende necessario una
completa ristrutturazione, tanto che quattro
anni dopo la chiesa sarà riconsacrata (12
luglio 1444), ma in seguito (1809-10) demolita
assieme al monastero e al campanile: in
quel luogo sorgerà poi, a fianco della Stazione
ferroviaria, l’enorme edificio del Dipartimento
Ferroviario, sottoposto a restauro
(2007) per essere destinato ad ospitare
gli Uffici per la Regione Veneto.
.Dicembre: lunghe discussioni in Senato
su due princìpi economici importantissimi,
la strictura e la largitas, ovvero protezionismo
e libero scambio. Sono contrasti che si
ripropongono di tanto in tanto, ma su di essi
prevale sempre l’interesse commerciale.
.La piccola Armenia cade nelle mani del
sultano d’Egitto. Così, dopo la caduta con
effetto domino degli stati cristiani in Oriente,
sul fronte cristiano restano alcuni piccoli
stati e le isole di Rodi e Cipro (occupata sin
dal 1192 dal re d’Inghilterra Riccardo Cuor
di Leone) alle quali è interessata Venezia.
284
1376
.25 gennaio: si decide di rinnovare gli
stendardi in Piazza S. Marco. Si erige cioè il
primo dei tre pili in bronzo, quello di mezzo,
che simboleggia l’indipendenza e la giustizia
di Venezia. Esso viene sostituito nel
1501. Quando Venezia diventa Dominante,
ovvero padrona della terraferma (1404)
vengono aggiunti i due laterali, rinnovati
nel 1505, che simboleggiano appunto Venezia
dominante sul mare e sulla terra. Essi vengono
modellati e fusi da Alessandro Leopardi.
.12 marzo: si invia il capitano generale
Marco Giustiniani a Costantinopoli per
dirimere la questione di Tenedo [v. 1377].
.25 marzo: Leopoldo, duca d’Austria,
penetra nel Trevigiano (il 3 novembre si stipula
una tregua).
.6 settembre: attriti con Genova.
.28 dicembre: i figli illegittimi dei patrizi
siano esclusi dal Maggior Consiglio.
1377
.Esplode la questione Tenedo: il figlio del
basileus si allea con i genovesi, caccia il
padre dal trono e imprigiona il bailo veneziano.
Per questo aiuto i genovesi vogliono
e ottengono Tenedo, l’importantissima isoletta
all’imbocco dei Dardanelli perché
chiave di accesso a Costantinopoli, e si presentano
a ‘riscuotere’, ma il governatore
bizantino dell’isola si chiude nel suo castello
e rifiuta di consegnarla ai genovesi, accogliendo
invece i veneziani, i quali ne avevano
ottenuto il possesso provvisorio come
pegno per un prestito concesso dal basileus.
I veneziani sbarcano e cacciano i genovesi e
poi aiutano il basileus Giovanni V a detronizzare
il figlio usurpatore. La Repubblica
viene ricompensata con l’assegnazione di
tutti gli antichi privilegi commerciali, negli
ultimi tempi goduti soltanto dai genovesi.
La questione Tenedo innesca la guerra di
Chioggia (1378-81).
.27 giugno: si fortifica il castello di S.
Giusto a Trieste.
.20 settembre: la Repubblica tenta la
speculazione commerciale in terraferma e
vorrebbe strade e fiumi sicuri e liberi al
285
commercio e questo la porta ad intromettersi
nei governi locali e infine a sottometterli,
certamente non per brama di dominio,
ma per pura necessità commerciale.
In questo senso scrive al papa: conditione
nostra et situ terrae nos cogere videlicit quod
terra nostra sit libera et aperta et quod omnes
generaliter possint venire et traficare ad eam et
quod nostri possint ire ad omnem partem ...
non habemus campos nec vineas, ymo opportet
quod recuperemus de extraneis et remotis partibus
[in Morozzo, Cronologia veneziana del
‘300, p. 234]. [La nostra condizione e la
posizione della terra è chiaro che ci
costringe a che la nostra terra sia libera e
aperta e a che tutti in generale possano
venire e commerciarvi e a che i nostri possano
andare da ogni parte … non abbiamo
campi né vigne, anzi è necessario che ne
recuperiamo da regioni esterne e lontane].
.Il Papa Gregorio XI trasferisce a Roma
la Santa Sede che per settant’anni è rimasta
ad Avignone, in Francia [v. 1309].
.6 dicembre: premi in denaro concessi ai
vincitori al bersaglio delle balestre.
.Si completa la Chiesa della Madonna
dell’Orto [sestiere di Cannaregio] costruita
su un’area acquistata nel 1365 dagli Umiliati
(un ordine religioso, maschile e femminile
sorto nel 12° sec. in ambito milanese),
espulsi per i loro vizi e surrogati
(1462) dai Canonici secolari di S. Giorgio
in Alga [L’ordine degli Umiliati sarà soppresso
nel 1571 da papa Pio V]. La chiesa
è dapprima dedicata a san Cristoforo, poi
alla Madonna, per via di una statua della
Vergine col Bambino considerata miracolosa
e trovata in un orto vicino. Ristrutturata
dopo un crollo rovinoso del 1399 viene in
seguito riedificata assieme al convento dai
Canonici. Questi ultimi sono soppressi nel
1688 e il convento passa quindi alla Congregazione
dei Monaci Cistercensi che abitavano
nel rovinoso monastero di S.
Antonio di Torcello. I Cistercensi sono
infine licenziati e sostituiti da un rettore e
alcuni sacerdoti (1787). La facciata, opera
di Bartolomeo Bon (attivo al 1421 al 1464),
viene restaurata nel 1845, mentre i pinnacoli
e le statue dei 12 apostoli sono di
Delle Masegne. All’interno è decorata da
dipinti di Jacopo Tintoretto, qui sepolto, e
di Cima da Conegliano. Il campanile sarà
costruito nel 1503 e la facciata verrà arricchita
(1843) da cinque statue settecentesche
(Prudenza, Carità, Fede, Speranza e
Temperanza) provenienti dalla soppressa
Chiesa di S. Stefano a Murano. A fianco
della chiesa il chiostro del convento, soppresso
durante la dominazione francese.
286
1378
.24 febbraio: Giovanni
Trevisan viene eletto procuratore
di S. Marco de
citra.
.6 marzo: trattative con
Pietro IV d’Aragona e
Bernabò Visconti contro
Genova.
.22 aprile: Vettor Pisani
riceve il vessillo di San
Marco. Due giorni dopo (24 aprile) due
ambasciatori si recano a Genova a portare
la dichiarazione di guerra.
.30 maggio: battaglia di Anzio. La flotta
genovese e quella veneziana si scontrano a
Capo Anzio. Qui 14 galee veneziane, comandate
da Vettor Pisani battono 10 galee
genovesi, comandate da Luigi Fieschi. La
flotta veneziana, si porta dietro quattro
galee genovesi e 800 prigionieri (compreso
l’ammiraglio Fieschi), risale l’Adriatico e
rientra a Venezia. Intanto, Francesco da
Carrara, signore di Padova si schiera a favore
di Genova assieme al re d’Ungheria, al
duca d’Austria e al patriarca di Aquileia. I
veneziani hanno come alleati il re di Cipro
e i Visconti di Milano.
.23 ottobre: Vettor Pisani occupa le
Bocche di Cattaro in fondo alla Dalmazia, ma
con la pace del 1381 esse toccheranno all’Ungheria
che a sua volta le lascerà al re
bosniaco suo alleato; alla morte di quest’ultimo
gli abitanti insorgono e si rendono
indipendenti fino al 1420, anno in cui Pietro
Loredan le pone sotto la protezione
della Repubblica di cui seguono le vicende
per passare poi all’Austria, finché non vengono
assegnate dopo la grande guerra alla
Jugoslavia.
.Nel sestiere di Cannaregio il patrizio
Giovanni Contarini fonda un ospizio per
bisognosi, intitolato a san Giobbe (sant’Agiopo),
protettore dei poveri e dei diseredati
afflitti dalla sventura e dalle malattie, ma
protettore anche dei mercanti di seta.
Accanto all’ospizio viene costruita (1380) la
Chiesa di S. Giobbe. Più tardi, per garantire
la sopravvivenza dell’opera caritativa, Lucia
Contarini, figlia ed unica erede del Contarini,
affida ai frati Francescani Minori Osservanti
la conduzione dell’ospizio e della chiesa.
Negli anni immediatamente successivi i
frati ampliano la chiesa in stile gotico archiacuto.
Tra gli architetti Antonio Gambello e
Lorenzo di Gian Francesco. Nel 1443 vi predica
san Bernardino da Siena, amico di Cristoforo
Moro, che diventerà doge nel 1462. È
grazie alla devozione di quest’ultimo che si
riaprono i cantieri per l’ampliamento della
chiesa e la costruzione del campanile finito
nel 1464. Nel 1471 Moro lascia per testamento
ai frati una somma tale da consentire
la continuazione dell’ampliamento della
chiesa. Egli dispone di terminarla secondo i
disegni gotici di Gambello, ma in realtà, con
il sorgere del gusto rinascimentale, l’opera
viene affidata a Pietro Solari, detto il
Lombardo, con i suoi collaboratori, tra cui il
figlio Tullio, e a Giovanni Buora. Il portale
d’ingresso, opera del Lombardo e dei figli
Tullio e Antonio, è datato 1471, e rappresenta
una delle prime testimonianze del Rinascimento
a Venezia. L’arco trionfale del presbiterio
con le colonne sovrastate dalla Vergine
e dall’Angelo Nunziante, finemente
lavorate dal Lombardo e aiuti, porta lo
stemma del doge Cristoforo Moro e apre all’altare
maggiore dove al centro si trova la
sua tomba. Nel 1812 a seguito delle leggi
napoleoniche il convento è abbattuto per far
posto a un orto botanico.
1379
.Guerra di Chioggia (1379-81). La lotta tra
le due repubbliche marinare, inaspritasi con
la battaglia di Curzola (1298) vinta dai genovesi,
ma bilanciata dalla vittoria veneziana
di Alghero (1353), si trascina fino alla guerra
di Chioggia che si apre con l’occupazione
veneziana dell’isola di Tenedo (1377) e continua
con la battaglia di Anzio favorevole ai
veneziani (1378). I genovesi preparano la
risposta e forti dell’alleanza con l’Ungheria,
il patriarca di Aquileia e i Carraresi di Padova,
risalgono l’Adriatico e investono Pola (5
marzo 1379), dove Vettor Pisani si era fermato
a svernare con la flotta. Colto di sorpresa
è snidato dalla flotta genovese comandata
da Luciano Doria. Pisani si rende
conto della inadeguatezza delle proprie
287
forze, ma infine è costretto ad ingaggiare il
combattimento dall’ardore dei suoi capitani
e dall’ordine del provveditore della Repubblica
imbarcato con lui.
– 7 maggio: si combatte la battaglia di Brioni
(isolette dell’Adriatico a nord ovest del porto
militare di Pola), che in poco più di un’ora
si risolve con la sconfitta dei veneziani
malgrado i genovesi avessero perso il loro
comandante. Pisani tenta la fuga verso Parenzo,
possedimento veneziano dal 1267,
dove trova riparo con le 7 galee che gli sono
rimaste, dopo averne perdute 15, e 2700
uomini (700 morti e 2000 prigionieri).
– 7 luglio: Vettor Pisani rientrato a Venezia
viene processato, giudicato colpevole per
aver abbandonato il campo di battaglia prima
che lo scontro terminasse e condannato
a 6 mesi di carcere e 5 anni di interdizione
dai pubblici uffici. Ne dividono la sorte, il
provveditore Michele Steno e diversi ufficiali
ritenuti in blocco colpevoli di errori e
negligenze.
– 6 agosto: la flotta genovese, forte di 47
galere al comando di Pietro Doria, che ha
sostituito il fratello Luciano rimasto ucciso
nella battaglia di Brioni, penetra in laguna e
arriva davanti al Porto di S. Nicolò di Lido,
ma non trova gli alleati, i padovani e gli
ungari, che devono dare man forte dalla
parte di terra: gli ungari hanno passato il
Piave il 24 giugno e si sono uniti all’esercito
padovano, ma da Mestre non riescono
proprio a passare. Decidono di aggirare l’ostacolo
e piegano a sud verso Chioggia,
dove si dirige anche la flotta genovese.
– 8 agosto: stabilito il contatto a Brondolo,
genovesi e alleati sferrano il primo attacco
contro Chioggia, ma vengono respinti.
– 13 agosto: Cavarzere e Loreo cadono nelle
mani degli alleati.
– 16 agosto: cade Chioggia.
– 18 agosto: avvertendo l’imminente pericolo,
i veneziani cominciano a chiedere la
liberazione di Vettor Pisani. Intanto la Repubblica
ha messo a punto le sue contromosse:
nomina Leonardo Dandolo provveditore
ai Lidi, assistito da Leonardo Mocenigo
ed Ermolao Venier; invia Enrico
Dandolo in Levante con l’incarico di far
ritornare subito a Venezia la flotta comandata
da Carlo Zen; avvia
trattative di pace separata
con il re d’Ungheria e con il
signore di Padova.
– 13 settembre: Venezia, che
ha come alleati il regno di
Cipro e Bernabò Visconti, è
assediata da tutte le parti. Si
preparano giorni di spavento
e di terrore. I veneziani
però riscoprono, durante
un’adunanza popolare nella
Chiesa di S. Marco, la forza che lega il popolo
l’aristocrazia e le istituzioni e nel nome
della comune sicurezza reagiscono. Vettor
Pisani è scarcerato, rinominato capitano
generale da mar e reintegrato al comando
di una flotta di 40 galere, prontamente ricostituita
e armata, mentre si sbarrano i canali
di accesso alla laguna e ci si prepara a
difendere il Porto del Lido e la città tutta.
– 1° dicembre: si promette che alla fine della
guerra si valuterà la possibilità di premiare
con l’ingresso in Maggior Consiglio 30 cittadini
scelti tra i più meritevoli per offerte
di persone e/o danari nella lotta contro
Genova. Attratti da questa promessa del
governo, alcuni cittadini contribuiscono ad
allestire altre galere da opporre ai genovesi,
mentre molti altri si precipitano in Piazza S.
Marco al suono della campana a martello
per offrirsi come volontari. Così, in breve
tempo, si formano equipaggi e truppe per
l’esercito, inviati ad occupare posizioni
difensive strategiche. Dalla
parte del Porto del Lido, Pisani fa
costruire sulle due rive del canale
(dove poi sorgeranno il Forte di S.
Andrea e quello di S. Nicolò), proprio
all’imboccatura del porto, due
torri di legno sulle quali piazza balestrieri
e cannonieri; tra le due torri
sistema «dei piccoli battelli legati
con catene e intervallate da tre navi
armate di arcieri» e ricoperte «di
pelli fresche» per renderle invulnerabili
al fuoco avversario. Il capitano
fa anche scavare «attraverso il Lido
una fossa con un ‘ramparo’ (terrapieno
incamiciato di pietra) per proteggere
l’abbazia di S. Nicolò» dietro
288
la quale fa erigere «grandi baraccamenti per
le truppe». Questo sistema difensivo viene
chiamato ‘Serraglio’ [v. 1299].
Dopo aver tenuto testa ai genovesi per alcuni
mesi, dunque, Pisani progetta di chiuderli,
imbottigliarli dentro la laguna (nel
Canale di Brondolo), approfittando anche
della necessità della flotta genovese di ancorarsi
nelle acque calme della laguna.
– 22 dicembre: durante la notte, dopo che la
flotta genovese ha messo all’àncora le sue
navi all’interno della laguna, Vettor Pisani
fa ostruire gli sbocchi affondando due battelli
carichi di sassi, in modo da fare una
specie di argine. Alle prime luci del giorno i
veneziani investono Chioggia con una flotta
capitanata da Vettor Pisani con a bordo lo
stesso doge: Venezia riesce a ribaltare l’assedio
chiudendo la flotta genovese dentro
la laguna di Chioggia [v. 1380].
.15 dicembre: Antonio, muratore di Murano,
protesta platealmente perché a suo
dire il pane non è stato confezionato come
al solito. La presenza nell’impasto di miglio
rosso gli ha provocato bruciori di stomaco.
La Repubblica lo imbarca di forza su
una galera ... È vero, sono tempi di carestia
e per confezionare il pane ci si mette di tutto,
ma di solito il pane veneziano è di una
qualità eccezionale, tanto che il frate milanese
Pietro Casola, di passaggio a Venezia
sulla via del pellegrinaggio a Gerusalemme
(1494) «s’intenerisce davanti alla ‘bellezza
incredibile’ del pane di Venezia».
.Viene compilato un estimo generale per
raccogliere i fondi necessari a sostenere le
spese di guerra: nei 6 sestieri vengono censite
oltre 2mila famiglie con un reddito tassabile;
metà delle quali sono patrizie e l’altra
metà è composta da famiglie di armatori,
artigiani, mercanti, merciai, speziali e poche
altre categorie. L’estimo e il dazio sono le due
imposte più antiche, il primo rappresenta il
fondamento del sistema tributario immobiliare,
ma costituisce il minor cespite dell’entrata,
mentre il secondo indica l’imposta
mobiliare e mercantile ed è quello che offre
il maggior gettito. Vi sono poi tasse speciali
sulle industrie e su particolari lavorazioni.
Accanto alle entrate ordinarie ci sono anche
le straordinarie tra cui multe e contravvenzioni:
l’importo si divide per due, una parte
allo Stato e una al magistrato, ma se c’è un
denunciante si divide per tre e il denunciante
percepisce un terzo della somma. Un’altra
entrata straordinaria è il prestito, che può
essere volontario, o forzoso [v. 1164].
.Per dare esempi di lealtà e inculcare
attaccamento alla patria, la Repubblica fa
giustiziare diverse persone dopo l’attacco
dei genovesi: Giovanni Maino impiccato come
ribelle per essere fuggito all’avanzare
della flotta nemica; Giovanni Fedeli, Bernardo
Gava e Andrea Novello decapitati perché
spie dei genovesi; Roberto Marchiano di
Recanati, capitano, impiccato come traditore
perchè in combutta con i genovesi.
1380
.1° gennaio: arriva la flotta veneziana
del Levante, 18 galere al comando di Carlo
Zen, che si schiera davanti a Chioggia,
bloccando l’uscita ai genovesi. Pietro Doria
cade combattendo, centrato da una palla di
marmo lanciata da un cannone (25 gennaio).
Il 13 febbraio i veneziani prendono
Brondolo e qualche giorno dopo (18 febbraio)
Napoleone Grimaldi, che ha assunto
il comando dopo la morte di Pietro Doria,
viene battuto sempre presso Brondolo. I
veneziani provvedono a tagliare i rifornimenti
dalla parte di terra e non rimane che
aspettare. I genovesi si trovano così da assedianti
ad assediati a Chioggia e la flotta
veneziana adesso si impone solo di aspettare,
impedendo che giungano agli assediati
i vettovagliamenti da parte dei loro alleati:
Francesco da Carrara e il patriarca di
Aquileia. Il 14 maggio Matteo Maruffo, in-
289
viato in gennaio a soccorrere i genovesi assediati
a Chioggia, giunge con una squadra
di 39 unità e si piazza davanti al Lido, ma
non riesce a portare alcun aiuto concreto ai
compatrioti assediati che, ridotti alla fame
e alla sete, si arrendono a discrezione il 24
giugno, lasciando ai veneziani 19 galee e
4300 prigionieri. La squadra genovese di
Maruffo, però, continua a stazionare davanti
al Lido e il 30 luglio alcune manovre
spaventano i veneziani: si suona la campana
a martello e moltissimi allora accorrono
al Lido pronti a contrastare la squadra genovese,
che fortunatamente si allontana inseguita
da Pisani, il quale a causa dell’aggravarsi
di una malattia trascurata per l’ardore
di combattere (febbri malariche o ferita),
muore il 24 agosto, mentre la flotta è
alla fonda a Manfredonia. Pianto da tutta la
città, Vettor Pisani (1324-80) viene sepolto
nella Chiesa di Sant’Antonio e quando la
chiesa è demolita i suoi resti trovano nuovo
riposo nella Chiesa di S. Giovanni e Paolo.
.4 gennaio: si vieta l’espatrio agli artigiani
che lavorano la seta e i panni d’oro.
.Si istituisce un consiglio stabile, detto
dei Savi Grandi o Savi del Consiglio. Sono sei
membri scelti dal Senato tra i più considerati
e stimati patrizi. Durano in carica sei mesi,
ma vengono mutati a tre per volta e devono
avere 40 anni (ci saranno delle eccezioni). I
compiti a loro affidati sono amplissimi e
sempre di carattere generale. La presidenza
è esercitata dal savio di settimana, così detto
perché rimane in carica sette giorni. Nel
1396 i Savi Grandi saranno aggregati al
Senato e ad essi sarà deputata la stessa agenda
del Senato in materia di politica estera.
.I tintori si raccolgono in una confraternita.
Loro centro è la Scuola di S. Giovanni
Grisostomo, il loro patrono sant’Onofrio. I
tintori, che hanno le loro botteghe in varie
parti poco popolate della città, avendo bisogno
di vasti spazi (chioverete) per stendere
i loro tessuti al sole, si dividono in tre
classi: tintori di seta, di lana e di fustagno.
Le pietre forate che nel 21° sec. si scorgono
ancora sulle facciate di molte case sono il
segno che lì c’è stato un tintore: nei fori
s’infilavano le chiovere (chiodi) per reggere
i panni stesi al sole. «Le chiovere si prestavano
talvolta al giuoco del pallone, ed alla
caccie dei tori» [Tassini 165].
1381
.8 agosto: si firma la Pace di Torino che
mette fine alla guerra di Chioggia. Le trattative
erano iniziate il 19 maggio. Per Venezia
presenti due Procuratori di S. Marco, Zaccaria
Contarini e Michele Morosini. A pronunciare
la sentenza arbitrale, subito trasformata
in atto di pace, è il conte Verde,
Amedeo di Savoia. I contendenti si restituiscono
reciprocamente i prigionieri senza alcun
riscatto. Venezia cede Conegliano e
Treviso alla Casa d’Asburgo per l’aiuto ricevuto
nella guerra, cede la Dalmazia al re
di Ungheria, ma da quest’ultimo riceve in
cambio un tributo annuo di 7mila ducati
d’oro oltre al monopolio della navigazione
nell’Alto Adriatico; i Carraresi restituiscono
ai veneziani Cavarzere e il forte di Moranzano
presi durante la guerra; il patriarca
di Aquileia s’impegna a ritirare le sue truppe
dai luoghi occupati, mentre Genova
perde tutte le conquiste effettuate durante
la guerra. Il conte Verde in quanto mediatore
riceve l’isola di Tenedo, che aveva innescato
nel 1378 la guerra di Chioggia.
Secondo il trattato di pace, però, l’isola deve
essere consegnata previa distruzione
delle fortificazioni, cioè smilitarizzata, ma
la popolazione si oppone e allora i veneziani
sono costretti a porla in stato di blocco:
dopo lunga resistenza il governatore si
arrende (18 aprile 1383) e nell’agosto le fortificazioni
e le case vengono rase al suolo,
290
mentre gli abitanti emigrano altrove.
La parte più dolorosa per la Repubblica è la
rinuncia a Treviso, perché la città rappresenta
un centro logistico commerciale di rilievo
in quanto porto fluviale veneziano delle
merci d’Oriente destinate ad alimentare i
traffici verso le città tedesche e l’Austria
meridionale attraverso i valichi del Brennero
e di Pontebba a cui conducono le vie che
si irradiano da Treviso. Un colpo davvero
forte questa Pace di Torino, ma la Repubblica
sa riprendersi velocemente grazie alla sua
ininterrotta funzione di tramite tra l’Oriente
e l’Occidente. Infatti, la cosa più importante
è che Venezia mantiene la sua posizione
imperiale e commerciale nel Levante ed è
quindi in grado di risalire rapidamente la
china, convertendo le navi e la manodopera,
già disponibili, da una attività guerresca ad
una commerciale [Cfr. McNeill 107]: come
dire che la guerra di Chioggia segna un declino
per Genova, ma l’inizio di una nuova e
maggiore ascesa per Venezia.
.Un certo Giovanni Lombardo viene
decapitato per combutta coi nemici durante
l’assedio di Treviso.
.La Repubblica acquista uno dei palazzi
più belli sul Canal Grande, per donarlo al
marchese di Ferrara Niccolò II d’Este, fedele
alleato nella guerra di Chioggia. Il palazzo
sarà quindi detto Casa del duca di Ferrara,
poi Fontego dei Turchi e infine Museo di
Storia Naturale. Era stato eretto intorno al
1225 a spese di Giacomo Palmieri, un fuoriuscito
di Pesaro che darà origine all’omonima
famiglia. Per la sua sontuosità, il
palazzo, viene spesso richiesto ai proprietari
dalla Repubblica per ospitare principi e
sovrani. Tra gli ospiti il basileus Giovanni
Paleologo (1438) e Alfonso D’Este (1562).
Negli anni il palazzo passa di mano in
mano finché non viene acquistato dal doge
Antonio Priuli nell’anno della sua elezione
(1618) e quindi acquisito dalla Repubblica
(1621), che lo affida ai mercanti turchi per
servire come dimora e fondaco di commercio.
Nel 1860 lo acquista il Comune e pochi
anni dopo ne inizia il restauro (che all’inizio
del 21° secolo continua), facendolo
diventare prima la sede del Museo Civico
Correr sino al 1922, poi quella del Museo di
Storia Naturale con collezioni di flora e
fauna soprattutto lagunari.
.4 settembre: 30 famiglie popolari che si
sono distinte per il loro aiuto economico
nella guerra di Chioggia vengono ammesse
al Maggior Consiglio.
.Dicembre: si selcia il mercato di Rialto.
.Si crea la magistratura dei Provveditori
sopra Offici (o sopra le Rason degli Uffici). Sono
tre con l’incarico di rivedere i conti e il
funzionamento di vari uffici (dell’Avogaria,
delle Biave, del Sal, dell’Arsenale e delle Cazude)
e di proporre nel caso la diminuzione
delle spese. La loro competenza sarà in seguito
ampliata: infatti, nel 1489, viene loro
attribuita la revisione dei conti dei Camerlenghi
di Comune, mentre nel 1491, per decreto
del Consiglio dei X, è imposto a tutti
gli Ufficiali aventi maneggio di pubblico
291
denaro di comunicare ad essi ogni mese la
situazione di cassa; nei primi anni del 16°
sec. infine viene loro affidato anche il compito
di rivedere i conti dei Governatori
delle Entrate, delle Rason Vecchie e Nuove,
della Zecca dell’oro e della Zecca dell’argento.
Uno dei Provveditori, inoltre,
presiede all’esazione della decima sopra
gli incerti delle cariche, tanto interne che
esterne. Nel 1484 i Provveditori, data l’importanza
delle loro funzioni, entrano in
Senato con diritto di voto.
.Si creano due Procuratori di S. Marco:
Leone Dandolo de ultra (16 marzo) e Giovanni
Gradenigo de supra (18 giugno).
1382
.Il doge Andrea Contarini muore il 5
giugno e viene sepolto nel chiostro della
Chiesa di S. Stefano.
.Si elegge il 61° doge, Michele Morosini
(10 giugno 1382-16 ottobre 1382), già membro
della quarantia. Ha 74 anni, è colto, ricchissimo,
ha fatto le sue fortune con la mercatura
e durante la guerra di Chioggia ha
speculato sull’acquisto delle case svendute
dai proprietari bisognosi di soldi. In gioventù
ha passato anche qualche giorno in
galera per essersi comportato come la maggior
parte dei ragazzi-bene viziati del tempo:
andare di notte a far bravate, ovvero
riuscire ad infilarsi sotto le coperte di povere
ragazze o monache e abusarne. Adesso
è doge, ma solo per pochi mesi: muore
colpito dalla peste che esplode nell’estate
veneziana ed è sepolto nella Chiesa di S.
Giovanni e Paolo. Il suo monumento funebre
è una delle opere più ammirevoli dell’arte
gotica a Venezia.
.Si elegge il 62° doge, Antonio Venier (21
ottobre 1382-23 novembre 1400). Ha 64 anni
ed è capitano a Creta. È da tutti considerato
un outsider perché non ha un cursus honorum
degno di tal nome e non è un diplomatico,
ma appartiene ad una famiglia nuova, una
di quelle 30 famiglie ammesse al Maggior
Consiglio dopo la guerra di Chioggia. Antonio
Venier parte da Creta a bordo di una galera
e giunge a Venezia il 13 gennaio 1383. La cronaca
vuole che il suo insediamento sia
festeggiato per un anno intero, nonostante
fosse appena passata un’ondata di pestilenza,
tanto è ben visto dal popolo e perché dal
popolo proviene. Durante il suo dogado si
completa la pavimentazione a mattoni di
Piazza S. Marco. Egli comunque rimane
nella storia di Venezia come il doge che fa
capire al mondo che la giustizia deve essere
ed è uguale per tutti. Infatti, il proprio figlio
Luigi viene condannato ad una ammenda e
due mesi di carcere nei Pozzi [la prigione
situata nello scantinato di Palazzo Ducale,
che già in autunno si allaga ad ogni alta
marea ed è ricettacolo di ogni specie di insetti
e ratti] e a un bando di dieci anni, ma il
doge non muove un dito, il figlio deve scontare
la pena stabilita dai giudici. Eppure, la
sua colpa può essere considerata la bravata
di un ragazzo ancorché viziato: dopo aver
rotto con l’amante, lega per spregio un paio
di corna alla porta del marito, il patrizio
Giovanni Dalle Boccole, accompagnate da
scritte scurrili contro la moglie, la suocera e
la sorella del patrizio. Il doge è inflessibile, i
giovani non si possono prendere gioco delle
leggi, che vanno rispettate. Il destino crudele
fa ammalare il ragazzo rinchiuso nei Pozzi e
lo porta a una lenta morte. Esce dalla prigione
per essere sepolto ...
.4 novembre: Alvise Loredan viene eletto
procuratore di S. Marco de citra. Nello
stesso giorno scoppia la peste.
.Il re di Cilicia, l’armeno Leone VI, viene
a Venezia per chiedere navi e armi, che gli
vengono negate, ma il regale ospite è ricevuto
con grandissima pompa.
.Muore Luigi il Grande, re d’Ungheria, e
l’avanzata turca costringe gli ungheresi a
rinunciare alla Dalmazia a favore di Venezia
allo scopo di affrontare in modo più
efficace l’avanzata della marea musulmana
[McNeill 113].
1383
.Rapimento nel Conservatorio delle
Zitelle che sorge a S. Agnese [sestiere di
Dorsoduro]: Giorgio Loredan rapisce una
figlia di Lodovico Zancani e la stupra. È catturato
e condannato a due anni di carcere.
292
1384
.25 novembre: Federico Savorgnan viene
nominato capitano generale della fanteria
in vista della formazione di una lega
con i friulani contro Padova e i suoi alleati.
La lega viene formalmente stipulata l’8 febbraio
1385.
1385
.8 febbraio: lega con i friulani contro Padova,
che mira ad espandersi nel Friuli.
Anche gli Scaligeri entrano nella lega perché
temono di entrare nelle mire dei Visconti
alleati dei Carraresi. Iniziate le ostilità,
Verona si trova a malpartito e chiede
aiuto a Venezia, che però non si muove.
Tutto sembra filare liscio per la coalizione
avversa alla lega, quando i Visconti, dopo
aver preso Verona, occupano anche Vicenza,
che nei patti deve andare ai Carraresi, i
quali si sentono traditi e si rivolgono a Venezia.
La Repubblica tergiversa, ma poi a
sorpresa si allea con i Visconti [v. 1388].
.19 settembre: Pietro Mocenigo viene
eletto procuratore di S. Marco de citra.
.Inizia la decorazione gotica della Chiesa
di S. Marco, completata nel 1415. Terminato il
Palazzo Ducale, ci si accorge che l’architettura
del nuovo edificio stride con quella ancora
duecentesca della Chiesa di S. Marco, per
cui inizia adesso la ristrutturazione del coronamento
della Basilica con l’erezione delle
edicole a cuspide gotiche forse dovute a Pier
Paolo Delle Masegne. In seguito si inseriranno
le figure, alcune opera di Paolo Delle
Masegne, altre successive dei toscani Nicolò
Lamberti, Giovanni Martino da Fiesole e
Nanni di Bartolo (allievo di Donatello).
.L’avogador di Comun Pietro Giustiniano
e il chioggiotto Antonio di Domenico
sono impiccati perché ritenuti complici dei
Carraresi.
1386
.28 maggio: Corfù, la più grande delle
isole Ionie, si assoggetta spontaneamente
alla Repubblica «cui apparteneva nei primordi
del secolo XIII, prima, cioè, di cadere
sotto il dominio dell’Epiro e successivamente
sotto quello del re di Napoli (1258)»
293
[Musatti 33]. Venezia aveva da tempo messo gli occhi su Corfù, tentando prima le vie diplomatiche
con Carlo III d’Angiò suo rettore e protettore, poi era passata alla guerra, mandando una flotta ad
occupare l’isola, ma la cessione formale da parte di Ladislao, re di Napoli e d’Ungheria, è ratificata
soltanto il 16 agosto 1402. L’isola diventa la base per il controllo del basso Adriatico e resta possedimento
veneziano fino al 1797.
CORFÙ ha una importanza fondamentale per i veneziani, perché guardiana del mare Adriatico e punto
di sosta obbligato per raggiungere il Levante. Nel 1204, la quarta crociata, segna la fine del dominio
bizantino (337-1204) e il passaggio provvisorio sotto la Repubblica. In seguito, però, Corfù passa sotto
il despotato d'Epiro e quindi sotto i normanni e gli angioini, che la usano come base per le loro spedizioni
contro Costantinopoli. Alla fine della dominazione angioina, i genovesi vi s’insediano per un
breve periodo, ma nel 1386 sono espulsi dai veneziani, che la tengono fino al 1797, dimostrando particolare
interesse per l’agricoltura dell’isola e in special modo per la coltivazione di alberi di olive. Nel
1686 la perdita di Candia rende la posizione dell’isola ancora più importante per Venezia: Corfù rimane
il simbolo della continuità del potere marittimo della Repubblica ed è dotata di una nuova struttura
difensiva, mentre il conte tedesco Giovanni Mattia von Schulemburg, capitano generale della
fanteria, vi fonda una scuola militare per migliorare l’addestramento da un punto di vista tecnico e
nel contempo promuovere un rapporto più profondo fra l’élite locale e l’amministrazione di Venezia.
.9 dicembre: si registra la più grande acqua alta del secolo, «otto piedi oltre il normale».
.25 settembre 1386: gli ebrei ottengono un terreno incolto al Lido di Venezia per farvi sorgere il
Cimitero ebraico [v. 1152].
.30 dicembre: Michele Steno viene eletto procuratore di S. Marco de supra.
1387
.Inizia la costruzione dell’organo grande di S. Marco.
.1 ottobre: i
banchieri possano
tenere
banco il sabato
anche se festivo.31
ottobre:
il Consiglio dei
X esamini le
denunce anche
se sono anonime.
1388
.26 gennaio:
il pievano della
Chiesa di S.
Leonardo
Giovanni
Foscarini tenta
di opporsi ad
un ladro, ma
viene ucciso.
294
.«Confederazione col Duca di Milano, et seconda guerra del Carrarese, con la recuperazione
di Treviso, di Ceneda, & d’altre terre & Castella» [Sansovino 26]. Francesco il
Vecchio da Carrara (1355-58) signore di Padova tenta di isolare Venezia con l’acquisto dagli
Asburgo di Treviso, Conegliano, Ceneda, Serravalle, Feltre e Belluno e si allea col duca di
Milano per la spartizione degli ex territori scaligeri, ma alla fine la situazione volge a favore
di Venezia: i Visconti di Milano dopo aver occupato Verona e Vicenza, con un repentino
cambio di fronte prendono anche Padova, Treviso, Conegliano e Ceneda favoriti dai veneziani,
che ricevono come premio la città di Treviso (13 dicembre). Francesco è imprigionato
e muore nelle carceri milanesi, mentre il figlio Francesco Novello riesce miracolosamente
a sfuggire alla cattura e si ricandida alla signoria di Padova, trovando inaspettatamente
come alleata Venezia, che intanto ha capito di aver consentito l’espansione sino ai
margini della laguna di un pericoloso e infido amico, la potenza viscontea: la Repubblica
cambia dunque alleato, rimettendo il nemico Carrarese al suo posto (1390) e ammettendo
il casato al patriziato ad honorem veneziano (1392). Attraverso una brillante operazione
diplomatica, poi, il doge prende sotto tutela Niccolò III d’Este, per il quale fa deliberare un
prestito di 50mila ducati, ricevendo come pegno il Polesine di Rovigo [polesine dal latino
peninsula o dal greco poisenos: un aggregato di isole], il che significa un avvicinamento con
possedimenti territoriali al Po, grande e antica aspirazione veneziana. Il Polesine, però,
verrà restituito al marchese d’Este nel 1438.
ROVIGO Rhodigium o Rodigo, infine Rovigo, posta sull’Aldighetto o Adigetto, nell’anno 838
è citata come villa, mentre nel 1164 la si conosce come zona fortificata appartenente ad un
vescovo di Adria, partigiano dell’antipapa Vittore che vi si era rifugiato fondando un
castello, Rodigio, in seguito donato dall’imperatore Ottone assieme al Polesine ad Alberto
Azzo I d’Este. La signoria estense vi si mantiene fino al 1310 quando Rovigo è occupata dai
padovani. Torna agli Estensi dal 1312 al 1391, quando se ne impadroniscono i Carraresi.
Nel 1388 Niccolò II d’Este cede la città, col Polesine, a Venezia, che la tiene fino al 1438
come pegno di un prestito. Nel 1482 allo scoppio della guerra di Ferrara la città è ancora
occupata dai veneziani che nella Pace di Bagnolo (1484) ne ottengono il possesso, ma solo
fino al 1509 quando torna agli Estensi e dopo vari passaggi di mano (francesi, veneziani,
estensi, spagnoli) ritorna ancora sotto Venezia (1514) con la quale rimane fino al 1797. Con
la formazione del regno d’Italia, Rovigo è compresa nel dipartimento del Basso Po che ha
come capoluogo Ferrara. Nel 1816 diventa capoluogo di provincia.
.7 giugno: il Campanile di S. Marco è colpito da un fulmine.
.20 giugno: Alberto d’Este ammesso ad honorem al Maggior Consiglio.
.Dicembre: peste.
.I veneziani hanno bisogno di un porto sicuro per sostare sull’itinerario verso Costantinopoli
o la Terrasanta e così si sistemano in Morea: «Acquisto nella Morea delle città
d’Argo et di Napoli, prima possedute da Ergina moglie di Pietro Cornaro» [Sansovino
26]. Venezia acquista dunque le città di Argo (la culla di Ercole e Agamennone) e il Porto
di Nauplia (o Napoli di Romània) nel Peloponneso, venezianamente Morea. Nel 1470
Giovanni Pasqualigo è inviato a rafforzare le mura di Acronauplia, cioè la collina fortificata
sopra Nauplia. Due torri rotonde sono allora aggiunte al cosiddetto Castel dei
Franchi. I turchi si prendono Nauplia nel 1540 e la tengono fino al 1686, quando sono
obbligati a cederla ai veneziani che vi dominano fino al 1715. Durante questa seconda
occupazione, i veneziani costruiscono un nuovo bastione (bastione Grimani) per proteggere
la città dagli attacchi dall’est.
295
.Si fonda la Chiesa di S. Alvise [sestiere di
Cannaregio] grazie alla donazione di Antonia
Venier dopo un sogno in cui le appare
san Luigi o Ludovico vescovo di Tolosa. La
nobildonna fa costruire anche il campanile
e l’annesso monastero, dove si ritira assieme
ad altre pie donne per professare la
regola di sant’Agostino. Sulla facciata una
lunetta con la statua di san Luigi o
Ludovico, in veneziano sant’Alvise. All’interno
alcuni dipinti di G.B. Tiepolo. Nel
1411 il convento accoglie parecchie altre
monache Agostiniane fuggite da Serravalle
a causa di guerra. L’edificio viene rimaneggiato
nel 1430 e restaurato sul finire del 17°
secolo. Nel 1806 il convento accoglie anche
le monache di S. Caterina di Venezia e infine
nel 1810 viene soppresso, divenendo
asilo di giovani fanciulle e quindi delle
Figlie della Carità che hanno lasciato la
Chiesa di S. Lucia demolita per far posto alla
Stazione ferroviaria.
.Stefano Manolesso impiccato tra le due
colonne perché ritenuto spia dei Carraresi.
1389
.Si ricostruisce la Chiesa di S. Procolo, in
veneziano S. Provolo [sestiere di Castello],
di antichissime origini. La chiesa, fondata
nel 9° sec., distrutta dal grande incendio
del 1106 e ricostruita, sarà ancora restaurata
e rinnovata (1477-1504), poi di nuovo
ricostruita 1642 e infine soppressa (decreto
30 marzo 1808) e demolita (1814).
.Battaglia di Kosovo. Gli alleati serbo-bosniaci
cercano di arrestare i turchi, che tentano
di invadere la penisola balcanica, ma
sono sconfitti. Venezia, che è una potenza
marinara e mercantile i cui principali interessi
sono i trasporti e il commercio, se ne
sta a guardare, anche perché deve difendersi
dalle signorie confinanti, ma soprattutto
perché è interessata a mantenere i
suoi possedimenti da mar.
1390
.22 maggio: Venezia riceve privilegi
commerciali dal sultano dei turchi.
.Settembre: Pietro Rossi
è nominato 6° cancellier
grando.
.Si completa la Chiesa di
S. Giovanni e Paolo iniziata
nel 1333.
1391
.11 aprile: accordi commerciali
con Trebisonda, l’antica Trabzon,
città della Turchia asiatica.
.7 maggio: facilitazioni
per ricevere la cittadinanza [v. 1304] e gran
successo dell’iniziativa. Nel 1403 si stabilisce
che essa può essere conferita col voto di
due terzi del Maggior Consiglio.
.10 giugno: il principe Stefano di Serbia
iscritto ad honorem al Maggior Consiglio.
.24 luglio: Marco Zeno viene eletto procuratore
di S. Marco de ultra.
1392
.28 gennaio: Francesco da Carrara è aiutato
dalla Repubblica a riprendersi con le
armi la signoria di Padova e prima della
fine dell’anno è ammesso ad honorem (24 novembre)
al Maggior Consiglio.
.4 luglio: patti commerciali con Tunisi.
.18 agosto: acquisto di Durazzo [v. 1204].
.29 agosto: si delibera che nei giorni festivi
non si possa correre a cavallo in Piazza
S. Marco [v. 1274 e 1349].
.Fondazione del Monastero dei Gesuati,
poveri religiosi aderenti all’ordine fondato
a Siena dal beato Giovanni Colombini
(1304-07) che arrivano in laguna e fissano il
loro domicilio in un locale a S. Giustina, poi
chiamato Casa della compagnia dei poveri
Gesuati, mentre in seguito s’insediano alle
Zattere, dove, grazie anche alle elemosine
dei fedeli costruiscono (1392-1423) un convento
e un oratorio dedicato a san Girolamo.
Tra il 1493 e il 1524 l’oratorio viene trasformato
in una chiesa dedicata a santa
Maria della Visitazione. La compagnia dei
Gesuati si scioglie nel 1668 e al loro posto
arrivano (1669) i Domenicani che quasi a
fianco dell’antica piccola Chiesa della
296
Visitazione costruiscono l’imponente Chiesa
di S. Maria del Rosario, detta anche Chiesa dei
Gesuati, opera prima in laguna di Giorgio
Massari, ideale continuatore dell’opera del
Palladio. Il 27 maggio 1726 il patriarca benedice
l’inizio dei lavori, che si concludono nel
1743 con la consacrazione, mentre la costruzione
del convento, che non sarà mai completato,
inizia nel 1751. All’interno tutte le
sculture sono di Giovanni Maria Morlaiter,
mentre i dipinti sono di G.B. Piazzetta, S.
Ricci e G.B. Tiepolo. Nello stesso tempo si
costruisce anche il convento a cui Apostolo
Zeno lascia in eredità la propria biblioteca;
trasformato in orfanatrofio maschile (1815)
diventa l’Istituto Artigianelli (1921), fondato
dal sacerdote Luigi Orione, mentre nel 21°
sec. si presenta come una Casa-albergo religiosa
aperta tutto l’anno con 80 posti letto.
1393
.Peste.
.A Mazzorbo si sopprime l’antica Chiesa
di S. Stefano.
1394
.10 gennaio: Desiderato o Desiderio
Lucio è nominato 7° cancellier grando.
.Si decide di arricchire la Chiesa di S.
Marco con la realizzazione dell’Iconostasi,
ovvero la cortina marmorea che divide il
presbiterio, dov’è situato l’altare, e la navata,
cioè la parte restante della chiesa dove si
collocano i fedeli. L’opera è di Jacobello e
Pier Paolo delle Masegne che hanno pure
scolpito la serie della Vergine e dei Dodici
Apostoli per ornare la parte superiore, il
complesso più importante di scultura gotica
a Venezia [Cfr. Perocco 195].
1395
.3 maggio: divieto per gli ebrei di stabilirsi
a Venezia per più di 15 giorni per cui
essi riprendono a fare la spola con Mestre
[v. 1152]. Il 5 maggio 1409 si vara una deroga
e si stabilisce che coloro che risiedono
per più di 15 giorni rechino il segno di una
O gialla sulle vesti. Poi, visto che gli ebrei
la occultano con il mantello, si stabilisce (16
marzo 1496) di far loro portare un berretto
giallo che in seguito lo si vuole «rosso e più
tardi di tela nera cerata» [Molmenti I 80].
Infine, si concede agli ebrei di potersi stabilire
in città [v. 1516].
.Ricostruzione della Chiesa di S. Tomà
(Tommaso) [sestiere di S. Polo], fondata nel
917, insieme all’annesso monastero delle
monache Benedettine, e dedicata ai santi
Sergio e Bacco martiri. Dopo un rinnovamento
architettonico (1508), la chiesa viene
rifabbricata (1538) e dedicata a S. Tommaso
Apostolo. La facciata viene eretta nel 1652
da Giuseppe Sardi, secondo Tommaso Temanza,
forse su disegno del Longhena. Nel
1742 nuovo rifacimento e nuova erezione
della facciata con gruppi decorativi di statue
ad opera di Francesco Bognolo. Nel
1809 si costruisce un nuovo campanile. Nel
21° sec. la chiesa è chiusa al culto.
.La Repubblica s’impossessa del ducato
di Atene, che occupa la penisola attica e si
estende anche su parte della Macedonia,
ma non ancora sulle isole del mar Egeo, e lo
controlla fino al 1402.
.Giovanni Vito è l’8° cancellier grando.
.Si creano due Procuratori di S. Marco:
Benedetto Soranzo de ultra (24 ottobre) e
Giovanni Balbo de citra (30 novembre).
.Muore forse in quest’anno il navigatore
veneziano Nicolò Zeno celebrato nel Pantheon
Veneto [v. 1838]
1396
.25-28 settembre: battaglia di Nicopoli, città
bulgara e centro commerciale di primaria
importanza posto sul Danubio. Nicopoli
ritrova parte del suo splendore sotto l’impero
bizantino, poi è conquistata dai turchi
297
(1393), i quali dopo aver vinto la battaglia di
Kosovo (1389) conquistano la maggior parte
dei Balcani riducendo l’impero bizantino
nell’area intorno a Costantinopoli, che continuano
ad assediare. Con la conquista di
Nicopoli (1393) il regno d’Ungheria rischia
di essere attaccato e Venezia teme che i turchi
possano limitare il suo controllo dell’Adriatico.
Partono subito le trattative per
una nuova crociata contro i turchi. Il papa
Bonifacio IX la proclama nel 1394 e l’Inghilterra
e la Francia per aderirvi giungono
ad una tregua nella guerra dei cent’anni. La
crociata di Nicopoli è comunque preparata
da Carlo IV, re di Francia, e Sigismondo, re
d’Ungheria. I loro eserciti assediano Nicopoli
ma alla fine vengono sbaragliati.
.11 ottobre: convenzione con Jacopo, re
di Cipro.
.Ottobre: fondazione dell’Oratorio di S.
Maria Assunta da parte dei Gerolamini,
monaci eremiti di S. Gerolamo, giunti a
Venezia da Rimini poco dopo il 1393. Essi
fondano un piccolo monastero e un ospizio
per poveri. In seguito, si abbatte tutto per
ricostruire una nuova chiesa (1455-1468)
ancora intitolata a santa Maria, ma anche a
san Sebastiano, come atto di ringraziamento
da parte degli abitanti della zona sfuggiti
alla peste del 1464. Al giro del secolo si
decide una nuova rifabbrica e si affida il
compito allo Scarpagnino. Sorge così la
nuova Chiesa di S. Sebastiano [sestiere di
Dorsoduro] completata in stile rinascimentale
tra il 1505 e il 1548 e consacrata nel
1562. Ai piedi dell’organo, sotto il busto che
lo rappresenta è sepolto Paolo Caliari, detto
il Veronese, che vi ha realizzato un ciclo pittorico
tra il 1555 e il 1570. L’annesso convento
è soppresso nel 1810 ed abbattuto nel
1856 per costruire al suo posto la casa madre
delle suore di san Giuseppe, che diventa
in seguito Facoltà di Lettere e Filosofia
dell’Università di Venezia. La chiesa, dopo la
chiusura del 1810 viene riaperta al culto. Il
campanile è costruito tra il 1543 e il 1547 su
disegno dello Scarpagnino. All’interno,
oltre a Veronese, ci sono opere di Tiziano, J.
Sansovino, A. Vittoria e J. Palma il Giovane.
.Venezia acquista Scutari (30 dicembre)
e riconquista Durazzo, mentre Genova
rinuncia alla sua stessa libertà e si concede
al re di Francia [Cfr. Diehl 65].
SCUTARI fondata intorno al 4° secolo a.C.,
vicino al Lago di Scutari, sul fiume Drin (e
infatti in origine si chiama Scodrin), e trasformata
nella capitale del regno dell’Illiria
nel 181 a.C., diventa parte dell’impero romano
nel 168 a.C. con la creazione della colonia
Claudia Augusta. Dopo varie dominazioni
(bizantina, bulgara, serba) diventa
la capitale dei principi albanesi Balsha che
all’inizio la tengono a costo di durissime
lotte contro i turchi, poi decidono di venderla
(1396) alla Repubblica di Venezia, la
quale inizia la ricostruzione del castello e la
chiama Scutari. Appena un secolo dopo,
però, i veneziani saranno costretti a cederla
ai turchi che la conquistano (1479).
.Si completa l’innalzamento del campanile
archiacuto dei Frari [v. 1223].
1397
.29 gennaio: si stabilisce che il giorno di
sant’Elisabetta (2 luglio), sia dichiarato
festa solenne.
.29 aprile: si decreta di porre nuovi cesendeli
o ceri per la pubblica illuminazione.
Ciò significa che il problema della vita notturna
in una città assai poco illuminata
continua ad essere sentito [v. 1128]. In seguito,
l’illuminazione viene ancora potenziata
e nel 1450 a causa dell’aumentato numero
di aggressioni favorite dal buio si decreta
di porre quattro grosse lampade sotto
i portici di Rialto, mentre si rende obbligatorio
l’uso di un lume per chi gira in città
dopo le tre ore di notte [v. 1360]. Per strada
298
è uno spettacolo incontrare persone con
candele, candelieri, fanali e ogni sorta di
lume. I nobili e i ricchi si fanno precedere
da un uomo munito di lanterna detto el codega,
dal greco odegos (guida). Fare il codega
diventa dunque una vera e propria professione
che in seguito si trasforma in quella
di impizadori (o incaricati all’accensione),
quando si introdurranno i ferai (lampade
ad olio difese da un bulbo di vetro), che si
accendono al calare della sera e si spengono
al sorgere del sole. All’inizio del 18°
sec. i negozianti contribuiranno all’illuminazione
serale tenendo fuori dal proprio
negozio una lanterna. Con la dominazione
austriaca, le lampade ad olio verranno
sostituite dal gas (1843) con accensione e
spegnimento a mano. Nel 1887 arriverà la
corrente elettrica, in via sperimentale e soltanto
per i privati, mentre nel 1927 le lampade
a gas saranno sostituite da quelle elettriche,
dopo che il Comune avrà deciso
(1924) di uniformare l’aspetto dei fanali e
stabilire la loro dislocazione in città, riorganizzando
(1926) il servizio di illuminazione
pubblica.
.Settembre: peste.
.«Vittoria dei Veneti havuta in Po, dell’armata
di Giovanni Galeazzo Visconti»
[Sansovino 26].
1398
.21 marzo: lega decennale tra Venezia,
Firenze, il Gonzaga (Mantova), il Carrarese
(Padova) e Niccolò III d’Este (Ferrara).
.Settembre: passa per Venezia il duca Alberto
d’Austria diretto al Santo Sepolcro.
.3 novembre: Giovanni Barbarigo viene
eletto procuratore di S. Marco de ultra.
1399
.7 luglio: muore Luchino Novello
Visconti, che si era ritirato a Venezia dopo
la condanna a morte della madre Isabella
dal Fiesco, e qui aveva sposato Maddalena
Contarini [Cfr. Tassini Curiosità ... 235].
.Nuova dedizione di Castelfranco Veneto,
già castrum romano presso Treviso [v. 1338].
CASTELFRANCO sorge nel 1199 grazie a 100
famiglie trevigiane che vi fondano un Castrum
francum, cioè un castello dove gli abitanti
sono dispensati dal pagamento delle
imposte. Il castello, circondato da alte mura
e difeso da cinque torri, si trova in posizione
strategica, prossimo alla confluenza di
strade importanti e fa gola a molti. Padova
tenta di impadronirsene (1215) e poi anche
Feltre (1220). Lo occupano invece gli Ezzelini
(1246) che lo conservano fino al 1259.
Dominata anche dai conti da Camino e dagli
Scaligeri, Castelfranco passa sotto la Repubblica
(23 gennaio 1339), ma poi conosce
un breve periodo padovano (1380-88) prima
di donarsi a Venezia e seguirne le vicende.
.Dicembre: il basileus Emmanuele II
viene a Venezia per ottenere l’aiuto della
Repubblica contro i turchi.
.Dicembre: scoppia la peste, che dura
fino all’agosto del 1400.
.Alle comunità politiche minori del Levante
si presenta un problema, la necessità
di scegliere tra la sottomissione ai turchi
che stanno dilagando, o la sovranità veneziana
rispettosa dei governi locali. I governanti
dei Balcani preferiscono i veneziani
per cui la Repubblica vara una nuova politica
espansionistica, mantenendo in servizio
attivo una guarnigione nei punti chiave
dei possedimenti.
299
1400
.Arriva la cometa (1402) che indica la
strada della terraferma: la Repubblica
marinara, a parziale compenso delle sue
perdite in oriente per mano dei turchi, si
trasforma in una potenza continentale, fondando
lo Stato da terra (1404) per arginare
l’espandersi minaccioso delle varie signorie
(Scaligeri veronesi, Carraresi padovani
e altri) ed evitare così il pericolo di essere
confinata nelle acque della laguna senza
sbocchi sicuri verso i suoi mercati (Stiria,
Carinzia, Austria ...). Cadono le signorie
minori, «mai soccorse da organicità e
sapienza politica, né da potenza economica
ragguagliabili a quelle di Venezia», Genova
è esausta, Costantinopoli ridotta quasi a un
semplice scalo marittimo. Venezia coglie
l’attimo: assolda famosi soldati di ventura,
forma un esercito permanente e s’impadronisce
tra l’altro di Vicenza, Verona e
Padova, occupando quindi tutto il Veneto e
costituendo così il primo vero nucleo dello
Stato da terra, che vorrà poi ampliare in
ogni direzione: ad est fino a Udine, a nord
fino a Feltre e Belluno, a sud fino a Rovigo
e Ravenna, a ovest fino all’Adda, curiosamente
ristabilendo ad ovest gli antichi confini
della Venetia.
Diventata padrona della terraferma, la Repubblica
può così controllare i fiumi che si
gettano in laguna e assicurare alle sue merci
piena libertà di transito nei traffici verso il
cuore dell’Italia e dell’Europa; poi, per tranquillizzare
i conservatori, decide di volgersi
alla terraferma con giudizio, senza abbandonare
la politica marittima che l’ha
fatta grande potenza europea: «Venezia
aveva attinto dal mare la sua forza e la sua
ricchezza; ma il mare si faceva all’orizzonte
minaccioso. Il raggio dell’azione veneziana,
da quella parte, si accorciava. Bisognava
allungarlo dall’altra parte. Non solo: ma
come la forza e la ricchezza attinte dal mare
furono utili per creare lo stato di terra
ferma, così lo stato di terra ferma fu utile
per conservare quel che si poté del dominio
del mare» [Volpe 77]. Ma proprio nel
300
momento in cui la Repubblica cerca di trovare
il suo equilibrio tra terra e mare, Costantinopoli
cade nelle mani dei turchi
(1453). L’espansione turca in Levante, però,
non si arresta e la Repubblica, che all’inizio
ne aveva tollerato l’ascesa, anche perché i
rapporti erano stati improntati in modo
amicale, sulla base del do ut des, si vede
adesso costretta ad accettare una pace onerosa,
a subire lo spoglio inesorabile del proprio
ricco dominio coloniale, pur cercando
di proteggere palmo a palmo ogni possedimento
coloniale. È il tempo delle perdite
dolorose. Sempre costretta ad arretrare sul
mare, in pochi anni Venezia vede svanire le
sue ricche colonie della Calcide, di Eubea,
di gran parte delle Cicladi (1479), vede disgregarsi
e dissolversi giorno dopo giorno,
sotto i colpi degli invincibili turchi, il suo
Stato da mar con le sconfitte della
Sapienza/Zonchio, la perdita di Modone e
Corone, cioè gli occhi della Repubblica in
quel mare di Morea. E i turchi si fanno baldanzosi,
penetrano in Adriatico, assaltano
le città del litorale, sbarcano, giungono sino
in Friuli (1499).
La Serenissima Repubblica cerca di compensare
tutte queste perdite con l’acquisto
di Cipro, che riceve dalla veneziana
Caterina Corner, vedova di Giacomo di
Lusignano.
Intanto, la città, ricchissima, attira artisti da
ogni parte d’Italia, diventa grande centro
editoriale e della pittura, mentre i veneziani
sono considerati «il primo popolo moderno
d’Europa». Aldo Manuzio e altri
grandi stampatori pubblicano libri in latino,
in greco e in ebraico, avvalendosi del
contributo di prestigiosi umanisti.
Antonello da Messina s’incontra con
Giovanni Bellini (1475); vent’anni dopo
(1495) arriva Albrecht Dürer dalla
Germania e la città «diventa il laboratorio
delle esperienze e delle tecniche più avanzate:
la pittura a olio, i teleri di grande formato,
la tipografia, l’incisione su rame». La
città continua ad abbellirsi e al gotico fiorito
di Bartolomeo Bon si contrappone la
linea rinascimentale di Pietro Lombardo, e
i due stili si saldano nel Palazzo Ducale.
Venezia è conservatrice nello spirito, ma
ama conoscere le nuove idee ...
301
1400
.7 marzo: si restauri il Ponte di Rialto
che è in condizioni disastrose (valde devastatus
et putridus).
.21 marzo: la Repubblica firma la pace
con G. Galeazzo Visconti.
.9 luglio: accordo con Martino, re di
Aragona (1396-1410) e futuro re di Sicilia
(1409-10).
.22 luglio: si decide di costruire nella
nuova Sala del Maggior Consiglio il podiolum
qui respicit versus S. Georgium, ovvero il
poggiolo che guarda verso S. Giorgio.
.Agosto: finisce la peste scoppiata l’anno
precedente.
.23 novembre: muore il doge Antonio
Venier, detto affettuosamente Antonazzo, e
viene sepolto nella Chiesa di S. Giovanni e
Paolo.
.26 novembre: si decide che nelle udienze
del doge l’appellativo a lui dato di dominus
sia sostituito da missier e che il doge,
come tutti i cittadini, debba soggiacere alle
pubbliche imposizioni.
.Si elegge il 63° doge, Michele Steno (1°
dicembre 1400-26 dicembre 1413). Ha 69
anni e vanta una gioventù burrascosa: una
bravata al tempo del doge Falier (1354-55),
della serie infilarsi nel letto di qualche ragazza,
meglio se monaca, e abusarne, ma
poi mette la testa a posto e si costruisce un
cursus honorum di qualità. Assume la carica
il 19 dicembre con grandi feste: in questa
occasione nascono le Compagnie della calza,
cioè associazioni di giovani patrizi che organizzano
feste ogni qualvolta c’è qualcosa
o qualcuno da festeggiare. Sono chiamate
così per via del colore dei calzoni indossati
dagli associati e per i complicati ricami che
richiamano il nome della compagnia stessa.
Per esempio gli Accesi portano ricamato
un leone con un serpente attorcigliato al
collo, i Floridi hanno la calza destra metà
scarlatta e metà paonazza, e la sinistra tutta
verde, mentre i Modesti hanno la calza color
rosa. Alcune compagnie hanno nomi di
fantasia, altre invece traggono ispirazione
dai mestieri come gli Ortolani e i Zardinieri.
Le più note compagnie saranno quelle
degli Eterni e dei Reali. Nel 1562 ci saranno
fino a 43 compagnie attive.
.3 dicembre: Enrico IV d’Inghilterra conferma
le franchigie ai veneziani.
1401
.La Repubblica si annette il Porto di
Parga, una piccola insenatura nella terraferma
greca di fronte alle isole di Paxi e
Antipaxi, e se lo tiene fino 1797 come supporto
strategico nella rotta da Corfù verso
il Mar Egeo. Sulla collina sopra il porto i
veneziani costruiscono un forte per proteggere
la città sia dal continente che dal mare,
sfruttando la posizione già naturalmente
fortificata.
.6 maggio: si stabilisce che il doge può
usare il Bucintoro anche per suo piacere, ma
in questo caso deve sopportarne la spesa.
.17 luglio: si rinnovi l’altana di Palazzo
Ducale.
.31 agosto: convenzione per il commercio
con il porto di Trani, presso Bari.
.10 dicembre: Carlo Zen viene eletto
procuratore di S. Marco de supra.
.Nell’isola di S. Francesco del Deserto,
una macchia di cipressi tra Burano e S. Erasmo
dove si dice avesse soggiornato il santo,
si costruisce l’omonimo oratorio, cioè la
Chiesa di S. Francesco del Deserto che nel 21°
sec. si presenta ottimamente restaurata.
1402
.Gennaio: appare in cielo una cometa
che tutti considerano «foriera di novità feconde».
Ai veneziani sembra che indichi la
conquista della terraferma ...
.Marzo: la Repubblica ordina una leva
di mercenari per la difesa di Mestre, il cui
castello è da sempre punto focale della difesa
dalla parte di terra e di norma è guarnito
da un piccolo distaccamento di fanteria
permanente. Piccole guarnigioni sono
anche acquartierate a Treviso, Belluno, Feltre
ed in altri punti del piccolo stato di terraferma
fin qui creato [Cfr. Mallett 2].
.23 aprile: a tutela dei documenti meritevoli
di maggior riservatezza nel campo
della politica estera e interna si crea la
Cancelleria Secreta [v. 1267] e contemporaneamente
si istituisce la Scuola di Cancelleria
[v. 1443].
302
.16 agosto: il re di Napoli e d’Ungheria,
Ladislao di Durazzo, cede formalmente la
città e l’isola di Corfù alla Repubblica [v.
1383].
.11 agosto: si conferma una lega quinquennale
con Firenze in cui Venezia s’impegna
a pagare i tre quinti delle spese di
guerra.
.31 agosto: il sacro romano imperatore
autorizza la Repubblica a reclutare mercenari
in Germania per cui «si ricava l’impressione
che Venezia non disponesse di
forze stanziali di alcun genere, fatta eccezione
per le guarnigioni, e che si armasse
partendo, in pratica, da zero» [Mallett 34].
.3 settembre: muore improvvisamente il
duca di Milano Gian Galeazzo Visconti il che
provoca l’immediata disgregazione della signoria
milanese. Per l’ambizioso Francesco
Novello da Carrara (figlio di Francesco il
Vecchio, morto nelle carceri milanesi) è il
momento di vendicarsi e tentare la sorte:
cerca alleati con i quali impossessarsi e poi
dividersi la signoria milanese e li trova negli
Scaligeri e nel marchese di Ferrara. Alla
vedova non resta che mobilitare interessi
contrapposti a quelli dei tre collegati e rivolgersi
a Venezia, che manda (23 settembre) un
ambasciatore a Padova per cercare di trattare
la pace tra Visconti e Carraresi.
.5 settembre: la Repubblica, che nel 1394
era entrata in possesso del Castello di Raspo
assieme ai paesi circostanti a titolo di
pegno per un prestito concesso ai conti di
Gorizia, adesso lo acquista definitivamente.
RASPO, già grosso centro romano, poi sede
di una guarnigione bizantina, è fortemente
voluto dai veneziani perché lo considerano
Clavis totius custodiae Histriae, ovvero la
chiave dell’Istria, in quanto posto su uno
dei tre valichi di passaggio fra la regione
carsica e l’Istria. Il castello, restaurato e rinforzato
nel 1435 e nel 1472, sarà spesso attaccato
e a volte perduto per breve tempo,
finché non si deciderà di abbatterlo sino
alle fondamenta per evitare che sia usato
da eventuali conquistatori, anche se il paese
semiabbandonato di Raspo e parte del
suo territorio chiamato Carso di Raspo, rimarranno
sotto il dominio di Venezia fino
al 1797.
.17 novembre 1402: si decretano rappresaglie
contro Forlì, importante centro di
affari.
.22 novembre: Giovanni da Parma, pievano
di S. Maria di Codroipo, s’impegna
ad escavare i rii di Venezia adottando un
suo sistema.
1403
.27 marzo: si revoca il divieto di commercio
con Bari.
.26 aprile: re Ladislao accorda ai veneziani
privilegi commerciali a Napoli.
.17 giugno: il Maggior Consiglio proibisce
che si ricevano feudi, provvigioni o prestiti
dai signori di terraferma.
.18 giugno: il Senato istituisce una
Scuola musicale nella Cappella di S. Marco
per imparare il canto. Sono ammessi «octo
pueri veneti originarii».
.7 ottobre: battaglia di Modone. Combattuta
presso l’isola di Sapienza davanti a
Modone da Carlo Zen contro le navi genovesi
agli ordini del maresciallo Boucicaut
forte di 9 galere, 7 navi e un usciere, ovvero
la nave adibita al trasporto dei cavalli, che
molestano le colonie veneziane nel Levante
e particolarmente Beirut. Carlo Zen guida 11
galere e 3 navi, con il compito di pattugliare
le acque di Modone per proteggere il commercio
veneziano. Al passaggio della flotta
genovese, Zen la segue per sorvegliarla
quando improvvisamente Boucicaut fa fronte
indietro e investe la flotta veneziana con
una formazione a cuneo. La battaglia dura
quattro ore e alla fine i genovesi si ritirano
perdendo sei galere, di cui tre affondate e
lasciandone tre con 400 prigionieri. Si fa la
pace l’anno successivo (22 marzo).
.22 novembre: il veneziano Tomà Talenti
muore e lascia un testamento in cui comanda,
tra l’altro, la costruzione a Venezia
di una Scuola di Filosofia come avviamento
e preparazione allo studio della medicina,
della matematica e dell’astronomia. A Venezia
ci sono scuole di quartiere o di parrocchia,
ci sono anche numerosi insegnanti
impiegati presso famiglie private per l’edu-
303
cazione dei figli, ma non c’è una scuola
come quella voluta dal Talenti e i giovani
che vogliono intraprendere quelle discipline
devono emigrare a Bologna oppure a
Pavia o ancora a Parigi o Oxford. Nel 1408
la scuola voluta dal Talenti è già in funzione
perché il Comune ne ha capito l’importanza
e ha deciso di contribuire all’istituzione
realizzando una scuola pubblica gestita
appunto dal Comune e in parte dal
lascito del Talenti. Tuttavia, a Venezia non
c’è ancora una scuola pubblica simile a
quella che poi si chiamerà Liceo, ma è già
nell’aria [v. 1443].
1404
.Dopo aver posto la prima pietra del suo
Stato da terra con l’acquisto di Treviso e del
Polesine di Rovigo come pegno [v. 1388], la
Repubblica comincia la sua espansione
(1404-20) nella terraferma veneta. La politica
di conquista segue una precisa linea di
rispetto da parte della Repubblica: rispetto
degli statuti municipali, delle magistrature
e dei consigli di ogni città. Per rappresentare
la Repubblica si inviano in ogni città due
funzionari: un podestà per il governo civile
e un capitano per quello militare. Per rispetto
dei nuovi sudditi la Repubblica si cura di
assicurare un regime di giustizia e di protezione
[Cfr. Diehl 175].
.20 febbraio: il doge annuncia di avere
stipulato il Patto Devozionale con i rappresentanti
della Federazione dell’Altopiano
dei Sette Comuni. La Federazione fa atto di
dedizione, ovvero giura fedeltà alla Repubblica,
conservando le antiche franchigie
e la propria interna costituzione.
L’ALTOPIANO DEI SETTE COMUNI o di Asiago,
presso Vicenza, era stato donato (917) da
Berengario I al vescovo di Padova per passare
poi agli Ezzelini e quindi ritornare
ancora a Padova. Nel 1310 si era organizzato
in Reggenza o Federazione dei Sette
Comuni (Asiago, Roana, Rotzo, Lusiana,
Foza, Enego, Gallio), lottando per conservare
la propria autonomia finché non era
stato preso da Cangrande della Scala prima
e dai Visconti poi. La Federazione perderà
la sua autonomia nel 1807 durante la dominazione
francese.
.31 marzo: Caterina, la vedova di Gian
Galeazzo Visconti (morto nel 1402) chiede
aiuto alla Repubblica e invia in laguna il
condottiero Jacopo Dal Verme, figlio di Luchino
[v. 1364], che si era messo in mostra
agli occhi dei veneziani con la presa di Padova.
Caterina offre Bassano, Feltre e Cividale
[v. 1419], ma a Venezia giudicano l’offerta
poco allettante. Si lasciano convincere
quando la disperata duchessa, tramite Jacopo,
mette sul piatto l’intero suo territorio
oltre il Mincio, comprese Vicenza e Verona.
Venezia premia i servigi offerti da Jacopo
Dal Verme con l’iscrizione al patriziato veneziano
e con il dono di una casa a S. Polo,
dove in seguito, improvvisamente, il condottiero
morirà (1409). Tuttavia, le mosse
dei contendenti non sono ancora esaurite.
Infatti, Guglielmo della Scala riesce a rientrare
a Verona prima che vi giungano i veneziani
e si fa proclamare signore, ma subito
dopo muore misteriosamente assieme ai
figli, Brunoro e Antonio. Francesco Novello
ha così mano libera e può marciare su Padova.
Lungo la via occupa Cologna Veneta
e saccheggia il contado, sperando d’indurre
i vicentini ad aprirgli le porte, ma Vicenza
preferisce consegnarsi a Venezia, imitata
nel 1405 da Verona.
.12 aprile: si autorizza l’arruolamento di
mercenari, una decisione che provoca grande
fervore. Andrea Zen e Leonardo Emo
sono incaricati del reclutamento. Sul finire
del mese (29 aprile) si nominano quattro
Savi con l’incarico di dirigere la guerra. Sono
invitati ad unirsi a Venezia diversi condottieri
con le rispettive
compagnie tra cui Francesco
Gonzaga, Jacopo dal
Verme, Paolo Savelli e
Malatesta Malatesta. La
campagna comincia nell’autunno
e il controllo dell’esercito
è affidato al
governatore Gabriele Emo
e quattro Provveditori: il
Malatesta, comandante
generale, e il Savelli as-
304
sediano Padova; Gonzaga e dal Verme
stringono d’assedio Verona. Una terza forza,
sotto il comando di un veneziano, viene
schierata in Polesine per impedire ogni tentativo
ferrarese di appoggiare Padova. Con
l’avvicinarsi dell’inverno, Malatesta rinuncia
all’incarico, lasciando il comando a Savelli
[v. 1405]. La flotta fluviale che appoggia
l’esercito è invece sotto il comando di
un patrizio, Marco Grimani, aiutata da 150
barche che pattugliano le paludi del Polesine
per impedire ai ferraresi di portare
aiuto a Padova. Ogni barca porta 5 uomini,
di cui 3 rematori e 2 balestrieri, ed è equipaggiata
con una piccola bombarda. Nel
1482 le barche avranno un equipaggio di 16
uomini. La flotta fluviale è attiva anche in
tempo di pace per proteggere i mercanti ed
è costituita da una galeotta, 3 grossi galeoni
e 6 barche [Cfr. Mallett 128].
.25 aprile: dedizione di Vicenza. Forse in
origine edificata dai veneti, che si sovrappongono
agli euganei e se ne contendono il
possesso con gli etruschi e i galli, VICENZA
riceve la cittadinanza romana nel 49 a.C., è
saccheggiata da Alarico (401), Radagaiso
(404) e Attila (452), si riprende sotto Odoacre
e Teodorico e viene infine conquistata dai
longobardi che ne fanno un ducato, trasformato
in contea sotto i franchi. Dopo la dominazione
di Ezzelino da Romano, che la tiranneggia
per 23 anni fino alla sua morte, i
vicentini conoscono la signoria dei Carraresi
di Padova (1265), poi quella degli Scaligeri di
Verona (1311) e dei Visconti di Milano (1387).
.28 aprile: dedizione di Feltre e Belluno.
FELTRE, forse fondata dagli euganei o forse
dai veneti, diventata romana nel 172 a.C. e
poi municipio di notevole importanza, si
dà alla Repubblica che ne conferma gli statuti
e che nel 1499 la cinge di nuove mura.
BELLUNO, città antichissima ricordata da
Plinio e Tolomeo, diventata romana e poi
soggetta a goti, longobardi e franchi (che ne
fanno una contea), dominata da varie
signorie (Ezzelino, Scaligeri, Carraresi, Visconti),
si dà alla Repubblica e come Feltre
ne segue le vicende fino all’unione al regno
d’Italia (1806).
.10 giugno: dedizione di Bassano. Già
abitata in epoca preistorica, BASSANO era
diventata romana e poi era passata sotto
Vicenza (1175), conservando la propria
autonomia. Nel 1236 Ezzelino, diventato
signore del vicentino, aveva posto la propria
capitale proprio a Bassano. Cacciati gli
Ezzelini nel 1259 la città era tornata libera,
poi si era data (1268) a Padova. Nel 1320
era stata presa dagli Scaligeri, nel 1338 dai
Carraresi e nel 1388 dai Visconti, dai quali
appunto passa adesso alla Repubblica.
.23 giugno: Padova dichiara guerra alla
Repubblica, che prende la città e fa prigionieri
i Carraresi che poi farà eliminare
[v. 1406].
.3 agosto: la Repubblica si accorda con
Francesco Gonzaga (1366-1407), marchese
e capitano di Mantova, per espandere le
sue conquiste in terraferma.
.6 settembre: Niccolò III d’Este dichiara
guerra alla Repubblica in difesa di Padova
[v. 1405].
.13 ottobre: Domenico di Benintendi,
«maestro di legnami e ingegnere nobilissimo»
di Firenze, assunto al servizio di Venezia.
Per lui la Repubblica decreta (1° luglio
1405) l’acquisto di una casa.
.19 novembre: Alvise Morosini viene
eletto procuratore di S. Marco de ultra.
.27 dicembre: la Repubblica fissa una
taglia su Francesco da Carrara e i suoi figli.
.I due pili in piazza San Marco diventano
tre a simboleggiare i tre domini di Venezia:
sul mare, sulla terra, sulla chiesa [v. 1375].
.Si completa la facciata di Palazzo Ducale
sul Molo [v. 1424].
1405
.16 gennaio: alleanza con Azzone d’Este
contro Niccolò III d’Este, marchese di Ferrara,
con il quale la Repubblica fa presto la
pace (25 marzo), ottenendo la restituzione
(27 marzo) di Rovigo [v. 1382].
.6 marzo: trattative con Jacopo, fratello
bastardo di Francesco da Carrara, per prendere
Padova con l’inganno.
.«Acquisto delle città di Padova et Verona»
[Sansovino 26]. Il 31 marzo, dopo la sosta
invernale, riprende l’assedio di Verona e
quello di Padova [v. 1404]. Verona capitola in
giugno e gli assedianti si trasferiscono a rinforzare
il fronte padovano. Il 21 agosto i
305
Cararresi tentano una sortita, che non riesce,
e allora intavolano trattative diplomatiche.
La repubblica manda Carlo Zen a trattare (4
settembre). Si raggiunge un accordo: cessione
di Padova in cambio di 60mila fiorini
d’oro e come ostaggio Jacopo da Carrara segue
lo Zen a Venezia. In seguito, però, sotto
la promessa di aiuti esterni (da parte di fiorentini
e genovesi), i Carraresi mandano a
monte gli accordi, facendosi molto male: Jacopo
da Carrara viene incarcerato (25 settembre),
gli aiuti non arrivano e così il 17 novembre
il capitano Giovanni di Beltramino,
viste le afflizioni e le sofferenze causate dall’assedio,
fa entrare nottetempo dalla porta
di Santa Croce le truppe nemiche e il mattino
successivo la città è già occupata, la guerra
finita. Francesco Novello e il figlio Francesco
sono condotti in carcere (23 dicembre) a
Venezia a far compagnia a Jacopo. Sono processati
per tradimento, sabotaggio e corruzione
e strangolati dal boia nei Pozzi tra il 16
e il 17 gennaio 1406, dicendo che sono morti
di catarro. Finisce la signoria dei Carraresi e
comincia per Venezia un cambiamento rivoluzionario.
La Repubblica si trasforma in
una potenza di terraferma, ma al suo interno
è divisa tra i fautori di una politica esclusivamente
marittima e coloro che spingono
all’espansione del nuovo Stato da terra, non
finalizzata alla supremazia in Italia, ma
mirata sia a gestire i fiumi che si gettano in
laguna e controllarli, sia a governare le vie
di comunicazione. Prima mossa di questa
rivoluzione è la creazione di un esercito
permanente, i cui germi si possono vedere
nella leva per il rafforzamento della guarnigione
di Mestre e delle altre città di terraferma
[v. 1402].
.22 giugno: dedizione di Verona. Segue
(12 luglio) una solenne cerimonia in Piazza
S. Marco e l’approvazione (16 luglio) degli
statuti della città da parte del doge. In seguito
(19 febbraio 1407) la Repubblica ordina
il completamento delle opere di difesa
di Verona e del Castello di S. Felice.
VERONA è forse fondata dagli euganei, ai
quali si sovrappongono i veneti contrastati
da popoli reti ed etruschi e infine dai galli.
Alleatasi con i romani, per combattere Annibale,
ne diventa colonia intorno all’anno
89 a.C., quindi municipio e infine riceve la
cittadinanza. Verona, «abbellita di ponti, di
tempj, d’un teatro» diventa una delle più
illustri città d’Italia. Invasa dai barbari è poi
prediletta dal re dei goti Teodorico e molti
re longobardi vi soggiornano o vi creano la
sede del loro governo. La città è così sede di
Pipino, re d’Italia, e di Berengario I. In seguito
viene inclusa nella Marca del Friuli
(10° sec.) e quindi in quella di Baviera (11°
sec.) per cui rimane legata all’impero. Dal
1107 si hanno documenti della sua autonomia
comunale. Con Padova, Vicenza e Treviso
forma (1164) la Lega della Marca Veronese
premessa della Lega Lombarda. In seguito,
è dominata da Ezzelino da Romano, eletto
nel 1226 podestà e capitano del popolo e
rivelatosi un tiranno. Alla morte di Ezzelino
(1259) il nuovo signore della città è Mastino
della Scala, molto amato dai veronesi, che
dà inizio alla dinastia degli Scaligeri (conclusasi
nel 1387), tra cui emergono Cangrande
(morto nel 1329) e Mastino II (morto
nel 1359). Caduta sotto i Visconti (1387), vi
rimane fino al 1404 quando Francesco Carrara
la occupa provvisoriamente: il 22 giugno
1405 la città, assediata dal veneziano
Gabriele Emo, si arrende e quindi si dà alla
Repubblica di cui segue le vicende.
.Nicolò di Gherardo è il 9° cancellier grando.
Colto da morte improvvisa viene presto
sostituito (12 luglio) con la nomina di
Giovanni Piumazzo, 10° cancellier grando.
.28 ottobre: dopo un incendio subìto
dalla parte terminale del Campanile di S.
Marco, si varano disposizioni per il restauro
«et si rifà poi di pietra
viva messa a oro»
[Sansovino 26], affidando
la sovrintendenza (14
sett. 1406) a Fantin
Pisani.
.17 novembre: i veneziani
iniziano l’ultimo
assalto a Padova, che
viene occupata (22
novembre). I padovani,
stanchi dei continui conflitti,
scavalcano il loro
signore e mandano i loro
rappresentanti a Venezia
306
per negoziare la resa e nello stesso tempo
fare atto di dedizione alla Repubblica. A Venezia
grandi feste gratulatorie (29 novembre).
Finisce l’indipendenza padovana e
il suo territorio passa a far parte della Repubblica.
Nel tempo famiglie patrizie veneziane
costruiranno ville e parchi nell’intero
territorio provinciale che comprende importanti
centri storici come Cittadella (città
murata medievale ricca di chiese e palazzi
di epoca veneziana), Camposampiero (sede
del Santuario del Noce in cui ha predicato
sant’Antonio), le città murate di Montagnana,
Este e Monselice, Conselve (già
centro bonificato e fortificato dai Carraresi,
poi centro economico veneziano), Piove di
Sacco (ricco di ville veneziane). Le costruzioni
verranno affidate ad architetti come
Palladio e Sansovino, scultori come Canova,
pittori come Tiepolo. Alla presenza veneziana
si dovrà poi il rinnovarsi della forma
urbana della stessa Padova, con l’erezione
di una nuova cinta muraria (ricca di porte e
bastioni) e di numerose residenze signorili,
di nuovi palazzi pubblici, ma anche la valorizzazione
della sua università. Infatti, la Repubblica
chiude le modeste università sorte
a Treviso, Vicenza e Verona, per concentrare
l’insegnamento superiore a Padova [v.
1443].
.Nell’assalto a Padova un ruolo determinante
lo aveva avuto l’artiglieria comandata
dall’ingegnere Domenico da Firenze.
L’artiglieria, peraltro, era stata usata in modo
assai efficace nella guerra di Chioggia. La
Repubblica, dunque, si convince presto dell’importanza
bellica dell’artiglieria, ritenendo
che le guerre future
si baseranno più sull’uso
di quest’arma piuttosto
che sul numero
degli uomini impiegati.
Si incoraggiano
ricerche in questo
campo e si assumono i
maggiori esperti stranieri.
L’industria bellica
insomma viene incoraggiata:
a Brescia, a
Verona, a Vicenza,
nella stessa Venezia dove
il centro della sperimentazione è l’Arsenale.
Qui, nel 1488, durante la guerra di Ferrara,
si autorizza il maestro Alvise da Venezia
a sperimentare palle di cannone piene
di gas tossici [Cfr. Mallett 113].
.Termina la ristrutturazione della Sala
del Maggior Consiglio di Palazzo Ducale,
iniziata nel 1340.
.Il condottiero Giovanni da Pavia, già al
servizio della Repubblica, ritorna al soldo
di Venezia per combattere Francesco Novello
da Carrara, ma viene sospettato di informare
i nemici sui movimenti dell’esercito
della Repubblica per cui è imprigionato
e poi impiccato fra le due colonne.
.Muore a Padova in azione il condottiero
Paolo Savelli, al servizio della Repubblica
dal 1404. A sua memoria verrà eretto
nella Chiesa dei Frari un monumento equestre
in legno posto su un sarcofago.
.Due civili e tre preti sono impiccati a
testa in giù tra le due colonne perché ritenuti
spie dei padovani.
1406
.3 gennaio: cerimonie solenni per la
dedizione di Padova.
.Nella notte tra il 16 e il 17 gennaio Francesco
Novello Da Carrara e i suoi due figli
vengono strangolati, ma nella mattinata la
notizia ufficiale è che i tre sono morti di
catarro. Francesco Novello viene seppellito
con grandi onori nel chiostro di S. Stefano,
mentre i due figli nell’isoletta di S. Marco
in Boccalama.
.22 gennaio: si condanna ad un anno di
carcere e alla perdita di ogni ufficio il valoroso
eroe di Chioggia, Carlo Zen, accusato
di maneggi con i Carraresi.
.24 gennaio: Tommaso Mocenigo, che
sarà poi doge, diventa procuratore di S.
Marco de supra.
.14 febbraio: si mettono fuori corso le monete
di Vicenza e Verona, introducendo e
lasciando in corso soltanto le monete veneziane.
.11 marzo: si autorizza per la prima
volta una forza stanziale di 1500 lance. La
lancia è la struttura di base della cavalleria
pesante ed è formata dal singolo uomo
d’arme a cavallo, da un sergente armato al-
307
la leggera e da un paggio o servitore a cavallo.
Ciò significa 3 uomini e 6-7 cavalli
per ogni lancia. Questa formazione, posta
sotto il comando del condottiero Tadeo dal
Verme, rimarrà sostanzialmente immutata
fino all’attacco ungherese del 1411.
.13 aprile: si ordina la distruzione delle
tombe e degli stemmi dei Carraresi.
.22 maggio: pace di cinque anni con il
basileus Emanuele Paleologo.
.6 agosto: Alfonso, figlio del re del Portogallo
in visita a Venezia.
.21 settembre: si estingue il ramo Querini
della congiura per cui gli altri Querini
possono far parte del Consiglio dei X.
.20 novembre: Obizzo da Polenta, signore
di Ravenna, accolto sotto la protezione
di Venezia.
.30 novembre: il veneziano Angelo Correr
(1326-1417), già vescovo di Castello (1379-89)
e poi cardinale, viene eletto papa a Roma,
con il nome di Gregorio XII (1406-15), mentre
è in atto lo scisma d’Occidente. Ad Avignone
c’è un antipapa, lo spagnolo Benedetto
XIII, e prima della fine dell’anno se ne aggiunge
un terzo, eletto in un concilio di dissidenti
a Pisa, Alessandro V, ovvero il cardinale
Pietro Filargis nato a Candia, dominio
veneziano, nel 1340, e conosciuto infatti come
Pietro di Candia. Il papa veneziano Gregorio
XII e l’antipapa spagnolo Benedetto
XIII scomunicano Alessandro V, che però è
riconosciuto da alcuni stati come l’Inghilterra,
la Francia, la Germania e la stessa Repubblica,
la quale, «per complessi motivi», abbandona
Gregorio XII e dichiara obbedienza
ad Alessandro V, che muore subito dopo
(1410). Gli succede Giovanni XXIII, che si
rifiuta di abdicare, e poi verrà deposto come
spergiuro ed eretico (il suo nome non figura
nella serie ufficiale dei pontefici, così che un
altro papa, Angelo Roncalli, potrà assumere
nel 1958 quel nome, Giovanni XXIII, e renderlo
celebre). Per porre fine allo scisma
d’Occidente, che si trascina dal 1378, l’imperatore
Sigismondo convoca il Concilio di Costanza
(5 novembre 1414-22 aprile 1418), il
quale stabilisce la superiorità del Concilio
sul papa e vedrà le dimissioni di Gregorio
XII e la deposizione degli altri due papi contendenti
e quindi l’elezione del nuovo papa
Martino V (1417-31).
.Si obbligano i Signori di Notte a seguire
le esercitazioni domenicali al tiro con l’arco
e la balestra al Lido e premiare i più bravi.
.Sentenze capitali: si impiccano tre bestemmiatori
e alcuni ladri.
1407
.22 maggio: si istituisce la processione
del Corpus Domini.
.2 giugno: alleanza di 5 anni col duca
d’Austria.
.1° luglio: alleanza di 5 anni con Pandolfo
Malatesta, signore di Rimini, estesa poi a
Niccolò III d’Este e Francesco Gonzaga.
.5 luglio: per accrescere la popolazione
si decreta che i forestieri che sposano donne
veneziane possono diventare cittadini de
intus tantum [v. 1297].
.11 settembre: si vieta severamente di
gettare in canale rovinazzi o scoasse.
.7 novembre: Genova contesta la sentenza
esecutiva del Trattato di Torino [v. 1381]
emessa il 9 agosto precedente dal conte
Verde, Amedeo di Savoia, in qualità di arbitro
delle vertenze veneto-genovesi.
.I servizi portuali vengono unificati sotto
un Ammiraglio del Porto, che risiede nel
faro di San Nicolò.
.Nel corso dell’anno si creano due Procuratori
di S. Marco: Filippo Correr de supra (28
marzo) e Antonio Moro de ultra (5 giugno).
1408
.26 giugno: accordo
con Nicolò, conte dell’isola
di Veglia.
.13 settembre: si ricostruisce
il campanile dell’orologio
a S. Giovanni di
Rialto.
.7 ottobre: il giorno di
san Silvestro sia festa
solenne.
.«Guerra col re
[d’Ungheria e di Germania] Sigismondo
per Sebenico, et dura 2 anni» [Sansovino
26].S’istituisce un insegnamento regolare
di Logica e filosofia naturale nella Scuola di
Rialto.
1409
.5 maggio: gli ebrei che risiedono stabilmente
in Venezia rechino il segno di una O
sulle vesti.
.19 giugno: bando contro Brunoro della
Scala e Marsilio da Carrara.
.9 luglio: Ladislao, re di Napoli e d’Ungheria,
in difficoltà economiche, cede Zara
alla Repubblica per soldi, oltre a Pago, Novigrad
e ai diritti regi su tutta la Dalmazia.
La Repubblica concede poi (5 settembre)
agli zaratini (nobili e cittadini) la bolla d’oro,
comprendente il diritto di cittadinanza de
intus [v. 1304]. Segue (31 marzo 1410) il giuramento
di fedeltà degli zaratini a S. Marco
e l’approvazione dei loro statuti da parte
della Repubblica.
.28 agosto: non si suonino le trombette
nelle ore notturne.
.26 settembre: quelli del Maggior Consiglio
non gettino uno contro l’altro le palline
di stoffa delle votazioni.
.7 ottobre: Venezia è sciolta dal pagamento
dell’annualità di 2000 ducati alla
chiesa di Aquileia.
.10 ottobre: un decreto abolisce la consuetudine
religiosa dei canonici di S.
Antonio [sestiere di Castello] «di lasciar
vagare per la città alcuni porci, i quali, bene
pasciuti dalla pietà dei fedeli, erano poi un
ghiotto e ricco boccone del padre priore»
308
[Tassini Curiosità ... 32].
.17 novembre: si decreta che gli Avvocati
per le Corti abbiano licenza di portare armi.
La Repubblica stipendia 32 avvocati patrizi
perché esercitino la loro professione a favore
dei poveri. Di questi 18 sono destinati ai
tribunali di prima istanza, 6 alla Quarantia,
6 aggregati agli Uffici di Rialto e 2 assegnati
alla difesa dei prigionieri [Cfr. Tassini
Curiosità ... 45].
1410
.19 maggio: si condanna una schiava,
Bona Tartara, colpevole di aver avvelenato
il proprio padrone che l’aveva bastonata
per essersi fatta ingravidare da un servo
della casa. Sarà «strascinata a coda di
cavallo per la città fino in mezzo alle due
colonne di S. Marco, e colà pubblicamente
abbruciata» [Tassini Curiosità ... 58].
.Acqua alta (31 maggio), poi improvvisa
tempesta (10 agosto) e terremoto: «Fu
grandissimo temporale e per alguni dì
avanti fo grandissimo terremoto di notte, e
aqua granda crescente per tutta la terra,
che non fu mai vezudo plui a questo tempo
tal inondazione de acqua», scrive il cronista.
Affondano parecchie barche e annegano
molte persone di ritorno dalla Fiera di
S. Lorenzo a Mestre. Cadono molti camini e
cadono anche i campanili di S. Fosca e del
Corpus Domini.
.16 luglio: dedizione della magnifica
comunità di Carnia.
.15 ottobre: Zorzi Cappello, console alla
Tana, fatto prigioniero dai tartari con gli
altri veneziani.
.28 ottobre: rigori contro quelli che fanno
fatture.
.10 novembre: Paolo Zulian diventa procuratore
di S. Marco de supra, ma rifiuta la
carica e al suo posto viene eletto Marino
Caravello (16 novembre).
1411
.27 gennaio: schiavi e servi non facciano
schiamazzi notturni in Palazzo.
.21 febbraio: la Repubblica occupa Muggia,
presso Trieste, che alcuni anni prima le
era stata sottratta da Sigismondo.
309
.Sigismondo [re d’Ungheria dal 1387 e
di Germania dal 1410, poi di Boemia dal
1419, quindi re d’Italia dal 1431 e infine
imperatore dal 1433] è tornato a reclamare
la Dalmazia, invade il Friuli, occupa Belluno
e Feltre e si spinge fino a Verona, ma
poi desiste di fronte alla reazione della Repubblica,
quindi riorganizza un nuovo
esercito, ma infine ci ripensa e firma una
tregua di cinque anni (1413) alla scadenza
della quale tenta inutilmente una nuova
invasione del Friuli.
.29 settembre: il Senato si può riunire
quando sono presenti almeno 60 membri.
.11 ottobre: Niccolò III d’Este (marchese
di Ferrara, Modena e Reggio Emilia) e il
condottiero Obizzo da Polenta (signore di
Ravenna e Bagnacavallo) visitano Venezia.
1412
.5 marzo: Francesco Balduino viene giustiziato
per aver congiurato contro il governo
della Repubblica.
.10 maggio: Carlo Malatesta (1368-1429),
signore di Rimini e capitano di ventura,
viene al servizio della Repubblica, come
capitano generale dell’esercito di terra, per
combattere gli ungari che hanno tentato
un’incursione notturna fino a S. Nicolò di
Lido.
.28 maggio: gli argini dei fiumi sono
dichiarati pubblici.
.9 agosto [altri dicono 24]: battaglia di
Motta di Livenza, presso Treviso. Il condottiero
Carlo Malatesta, al servizio della Repubblica,
viene assalito dagli ungari all’improvviso
mentre sta per attraversare il Livenza.
Tuttavia, riesce a tener loro testa, a
respingerli e infine a metterli in fuga, ma è
ferito e costretto a lasciare il comando al
fratello Pandolfo, anche lui al soldo di Venezia,
di cui rimarrà capitano generale fino
al 1416. Contro gli ungari di Sigismondo
offre la sua alleanza alla Repubblica il re di
Polonia, Ladislao (28 novembre). Il 17 aprile
1413 tra la Repubblica e Sigismondo ci
sarà una tregua quinquennale, al termine
della quale la guerra verrà ripresa [v. 1415].
.25 novembre: accordi commerciali col
gran voivoda o governatore di Bosnia.
.16 dicembre: si assoldino otto uomini
per la custodia del Palazzo Ducale.
.Muore Giovanni Maria Visconti, assassinato
(1412), ma intanto la signoria milanese
è entrata in crisi e ridotta quasi alla
sola Lombardia.
.Gli Eremitani di S. Girolamo da Fiesole
s’insediano nell’isola della Grazia, trasformano
l’ospizio per i pellegrini in convento
e rifondano la chiesetta per ospitare una
immagine della Vergine portata a Venezia
da alcuni marinai e ritenuta opera di san
Luca. L’immagine (poi conservata nella
Chiesa della Salute), è considerata miracolosa
per cui attirerà molti fedeli. L’edificio
sacro assume così il nome di Chiesa di S.M.
delle Grazie. Nel 1528 un incendio distrugge
chiesa e convento, che però vengono
subito ricostruiti. Nel 1668 il papa Clemente
IX sopprime l’ordine degli Eremitani
e sull’isola approdano (1671) le monache
Cappuccine. Nel 1810, con la soppressione
degli ordini religiosi, l’isola
viene trasformata in polveriera e le antiche
strutture vanno perdute a causa di
esplosioni. In seguito, il Comune vi edifica
(1900) un ospedale sanatoriale e una
nuova chiesa. L’ospedale sarà dismesso e
la chiesa sospenderà le funzioni religiose.
Dopo anni di abbandono, l’isola sarà infine
venduta ai privati
(2007).
1413
.30 aprile: alleato della
Repubblica [v. 1407], Pandolfo
Malatesta vince gli
ungari sul Livenza (1412)
ed è ascritto ad honorem al
patriziato veneziano.
.11 agosto: Cefalonia,
possedimento veneziano
dal 1224, viene insidiata
dai turchi, che cominciano
a mettere sotto pressione i
possedimenti dello Stato
310
da mar con tre grandi
ondate di attacchi nel
corso del secolo. La
prima ondata di attacchi
sotto forma di scaramucce
tra il 1413 e il
1421 è comandata da
Maometto I, la seconda
tra il 1421 e il 1451 è condotta
da Murâd II e la
terza tra il 1451 e il 1481 è guidata da Maometto
II.
.21 settembre: si fissano
delle regole precise affinché l’arte dei
Tintori non rechi disturbo alla città.
.26 dicembre: il doge Michele Steno
muore di calcolosi, il cosiddetto mal della
pietra.
.29 dicembre: freddo e mali tempi per cui
molti muoiono.
1414
.Gennaio: Michele Steno, morto il 26 dicembre
1413, viene sepolto a S. Marina, in
un mausoleo che il parroco farà togliere nel
1802 per poter restaurare la chiesa: all’apertura
del sarcofago il doge appare intatto,
ma pochi secondi dopo il contatto con l’aria
lo disfa. I miseri resti vengono gettati in
un’arca della chiesa con altre ossa.
.Si elegge il 64° doge. È Tommaso Mocenigo
(7 gennaio 1414-4 aprile 1423), chiamato
affettuosamente Tommasone. Ha 71
anni, è scapolo, ma ha una figlia naturale, e
può vantare buoni trascorsi militari e diplomatici.
La notizia della sua elezione lo raggiunge
a Lodi, dove è ambasciatore presso
la corte di Sigismondo [v. 1412], e dove si
trova anche l’antipapa Giovanni XXIII, succeduto
ad Alessandro V, ambedue reduci
dal concilio di Costanza. Con questo nuovo
doge inizia una nuova consuetudine, il giro
di Piazza S. Marco in pozzetto [v. 1268], portato
a spalla dagli Arsenalotti, dal quale
lancia al popolo manciate di monete appena
coniate e recanti il suo nome, mentre di
solito il doge gettava monete coniate con il
nome del suo predecessore. Durante il suo
dogado la Repubblica occupa Rovereto,
conquista il Friuli e l’Istria, che era soggetta
al patriarca di Aquileia, il resto della Dalmazia
e rintuzza la baldanza turca. Di lui si
ricorderà che paga mille ducati per porre
una parte, ovvero una proposta di legge,
riguardante la ricostruzione di Palazzo Ducale,
che in passato era stata interdetta per
le cattive condizioni dell’erario, e quindi
per evitare continui inviti ad intervenire
era stata posta questa clausola: chi vuole
porre una parte riguardante interventi in
Palazzo Ducale deve pagare una ‘penale’ di
1000 ducati [v. 1421].
.11 aprile: Filippo Maria Visconti, succeduto
(1412) al fratello Giovanni Maria. Sotto
di lui, vero genio dell’intrigo, il ducato
milanese risorge. Milano cede a Venezia i
diritti su Verona e Vicenza, per tenersi
buona la Repubblica, ma le nuove conquiste,
tra cui Parma e Genova, non possono
che creare attriti con Venezia. E li creano.
.18 aprile: nuovi rigori contro i suonatori
notturni di trombette [v. 1409].
.14 luglio: si crea un ufficio annuale per
rivedere le rason (contabilità) dei Provveditori
di Comun, della Camera dell’Armamento
e dell’Arsenale e riscuotere i crediti
relativi. Visto il buon esito di questo ufficio,
l’anno seguente se ne istituiscono due
(19 luglio 1415) per esigere i crediti segnalati
dalle singole magistrature e poi ancora
altri due (9 agosto 1415) per rivedere i
conti dell’Avogaria di Comun, e di altri organi
e compiere le conseguenti esazioni.
Infine (31 ottobre 1415) i quattro uffici sono
unificati con il titolo di Ufficiali sopra i
Dieci Uffici e i membri ridotti a tre.
.11 agosto: grande terremoto alle quattro
del pomeriggio.
.11 settembre: Giovanna II di Napoli domanda
uno o due nobili veneziani per consiglieri.
Li ottiene e poi conferma (24 gennaio
1415) i privilegi quinquennali ai veneziani
e torna a riconfermarli il 28 aprile 1419.
.17 ottobre: trattato di pace con i turchi.
.Francesco Foscari, savio del consiglio,
ripropone ancora una volta di introdurre il
Brenta in laguna a Fusina, ritenendo possa
arrecare beneficio al Porto di Lido.
.Nel corso dell’anno si creano tre Procuratori
di S. Marco: Leonardo Donà de supra
(4 febbraio), Giovanni Zeno (27 marzo) e
Antonio Contarini de ultra (4 novembre).
311
1415
.4 luglio: il papa veneziano Gregorio XII
rinuncia al pontificato per il bene della
Chiesa governata da un papa e due antipapi
e due anni dopo muore (18 ottobre
1417).
.21 settembre: si costruisca uno scalone
per accedere alla Sala del Maggior Consiglio.
Passeranno anni prima di affidare l’opera
ad Antonio Rizzo, proto del Palazzo,
che lo costruisce tra il 1486 e il 1496. Nel
1557, poi, vengono poste le statue giganti
di Marte e Nettuno, opere del Sansovino, e
lo scalone si chiamerà Scala dei Giganti.
.15 novembre: accordi con il sultano
d’Egitto.
.Guerra contro Sigismondo, re d’Ungheria,
di Germania e di Boemia, per la conquista
del Friuli: «Fantino Michele, & Marino
Caravello Capitani, ricuperano Sacile,
Cividal di Belluno, Seravalle, Feltre, & la
Mota, rimettono i Savorgnani in Udine, et
dissolvono l’assedio da Cividale, & finalmente
Udine, levatosi dalla servitù di
Lodovico Tecchio Patriarca d’Aquileia, viene
a divotione della Rep.» [Sansovino 27].
Il patriarca di Aquileia, dunque, è costretto
a cedere quasi tutto il Friuli, i castelli di S.
Vito e di S. Daniele sul Tagliamento, eccetto
Aquileia: finisce così la sua potenza.
1416
.26 gennaio: Francesco Foscari, che sarà
poi doge, creato viene eletto procuratore di
S. Marco de citra.
.29 maggio: battaglia navale di Gallipoli, la
città sullo stretto dei Dardanelli. Un’armata
turca si trova alla fonda, quando si vede
parare davanti una squadra veneziana di
15 galee agli ordini di Pietro Loredan, che
sta inseguendo una nave genovese. Tra turchi
e veneziani non c’è guerra in questo
momento, ma i turchi sostengono che la
nave genovese è una loro preda e così iniziano
le ostilità. Loredan lascia 3 navi in
riserva e con le altre attacca le navi turche,
rimanendo ferito nella lotta, ma sconfiggendole
completamente dopo una battaglia
durata dal mattino a metà pomeriggio.
Parecchie navi turche cadono nelle mani
dei veneziani, altre vengono colate a picco,
altre ancora fuggono. I prigionieri, fra cui ci
sono anche molti cristiani rinnegati, vengono
passati per le armi o impiccati. Grandi
feste a Venezia (8 novembre) al ritorno del
vincitore Pietro Loredan. I turchi mandano
degli ambasciatori a Venezia (16 febbraio
1417) per trattare la pace che si firma nel
1419. Nella sua relazione, il comandante
veneziano riferisce che tra i prigionieri c’erano
molti cristiani rinnegati, e che, per dare
un esempio a tutti, a «cagione che alcuni
cattivi cristiani non oseranno d’andare al
soldo di questi infedeli», li fece passare per
312
le armi o impiccare, e in particolare accenna
ad un certo Giorgio Calergi «il quale a
grandissimo onore feci tagliare a pezzi a
poppa della mia galera» [in E. Militare Gallipoli
904].
.12 giugno: il duca di Savoia viene a Venezia
per imbarcarsi. È diretto in Terrasanta.
.25 luglio: ogni anno si pubblichino in
Maggior Consiglio i nomi di quelli che hanno
rubato beni dello Stato, e lo si faccia per
tutta la vita loro.
.27 luglio: alleanza con Napoli contro Sigismondo,
re d’Ungheria, di Germania e di
Boemia.
.«Acquisto di Sebenico et d’altre città
nella Dalmatia per Pietro Loredano, et sua
vittoria contra i Turchi a Marmara, con l’acquisto
di molte galee de nimici».
Il re d’Ungheria rompe la tregua stipulata
con Venezia nel 1413 e scende in campo sostenuto
dal patriarca di Aquileia. La Repubblica
affida il comando a Savorgnan e
Arcelli: Tristano Savorgnan muove contro
il patriarca e invade il Friuli, occupando
Udine (19 giugno), mentre Filippo Arcelli,
ha la meglio contro gli ungari, che se ne
ritornano in patria. La Repubblica dilaga e
intanto ha incassato le dedizioni di Cattaro
(15 marzo), Belluno (19 aprile), Feltre (9
maggio), S. Vito (28 maggio), e Portogruaro
(29 maggio), poi verrà quella di
Traù (27 giugno), di vari comuni (3 luglio)
comprendenti Albona, Fianona e Gemona,
di Spalato (9 luglio), di Venzone (15 luglio),
Tolmezzo e S. Daniele (16 luglio),
Monfalcone e Marano (18 luglio), della
magnifica comunità del Cadore (31 luglio)
[i cadorini, stanchi delle continue lotte tra
il sacro romano imperatore e vari signori
per il possesso del castello di Pieve di Cadore
e del territorio circostante, riuniscono
i rappresentanti delle principali valli in
Pieve e al grido di Eamos ad bonos Venetos
(andiamo con i buoni veneti) proclamano
l’annessione alla Repubblica], di Aquileia
(5 agosto), di Budua (6 settembre) e Curzola
(12 settembre).
La Repubblica, dunque, si assicura il dominio
sul Friuli, sul patriarcato di
Aquileia [ridotto alla sola città e quindi
spogliato di tutti i precedenti poteri], sull’Istria
[escluse Trieste e Pisino], sulla
Dalmazia marina e su alcuni porti dell’Albania.
Il Friuli viene poi governato attraverso
un nobile veneziano, con il titolo di
luogotenente con residenza a Udine, e attraverso
numerosi podestà e capitani presenti
nei principali nuclei urbani ai quali comunque
lascia larga autonomia. I dalmati
sono considerati cittadini veneziani e
come tale trattati, protetti dalla Repubblica
contro i governanti che dominano sui
territori interni lungo la costa adriatica della
penisola balcanica fino all’Albania. La
convenienza è reciproca: Venezia difende
e assicura lo scambio dei prodotti in questa
zona e infatti l’unione durerà fino al
1797. In particolare, la Repubblica acquista
quella parte dell’Istria ancora soggetta al
patriarca di Aquileia, oltre ad alcune città
dalmate (Spalato, Traù, Cattaro, Antivari
...) e albanesi (come Scutari e altre).
Per quanto riguarda lo scontro con i turchi,
Venezia prende Corinto e poi riceve in laguna
(16 febbraio 1417) gli ambasciatori
turchi che vengono a trattare la pace.
CORINTO, distrutta dai romani (146 a.C.) e
rifondata da Giulio Cesare (44 a.C.), è dominata
da un’alta collina isolata (Acrocorinto),
che consente una vista impressionante
sull’Istmo di Corinto, considerato il detentore
delle chiavi del Peloponneso, quindi
sempre fortificato e conteso da bizantini,
franchi, veneziani, turchi, ancora veneziani
e ancora turchi, i quali hanno costruito,
distrutto e ancora ricostruito, mura e torri
usando le pietre dell’acropoli antica. In particolare
Venezia, durante la seconda occupazione
di Corinto, all’inizio del 18° sec.,
proteggerà l’ampio spazio nella parte alta
della collina con tre cortine di mura.
1417
.4 marzo: il condottiero Guidantonio
Montefeltro, conte di Urbino, discendente
del più famoso Guido di Montefeltro celebrato
da Dante Alighieri, viene iscritto al
Maggior Consiglio.
.8 maggio: «Carlo Zeno Senatore & Capitano
illustre dell’età sua viene a morte,
accompagnato al sepolcro dal Doge con la
313
Signoria, et lodato in pubblico da Leonardo
Giustiniano» [Sansovino 278].
.Dicembre: un fulmine incendia la cuspide
dorata del Campanile di S. Marco.
1418
.20 marzo: viene a Venezia il primate
d’Inghilterra diretto in Terrasanta.
.24 aprile: si stabilisce che Muggia sia il
luogo di confine tra il territorio veneziano e
quello asburgico.
.Aprile: la tregua quinquennale con gli
ungari sta per scadere e la Repubblica, consapevole
dei pericoli che possono derivare
da una ripresa delle ostilità, inizia i preparativi
per la mobilitazione. Sono però necessari
i finanziamenti e così per la prima
volta nella storia di Venezia si impongono
tributi speciali alle città suddite per pagare
le truppe. Contestualmente ai tentativi
diplomatici di protrarre la tregua si ispezionano
le fortificazioni e si trasferisce una
buona parte dell’esercito in Friuli per resistere
ad una eventuale invasione.
.Luglio: la Repubblica ingaggia ancora
il condottiero Filippo Arcelli [v. 1416] come
capitano generale della fanteria con 200
lance [v. 1406]. Egli otterrà ottimi successi
nelle campagne del 1419-20, rioccupando
le città perdute durante il primo attacco
degli ungari ed anzi espandendo i possedimenti
veneziani in Friuli.
.1° agosto: Leonardo Mocenigo viene
eletto procuratore di S. Marco de supra.
.23 agosto: acquisto di Rovereto e complicazioni
col duca d’Austria.
.Elena Marchi lascia una casa alle Francescane,
che vi si trasferiscono, realizzando
all’interno un piccolo oratorio. Qui sorge la
Chiesa di S. Gioacchino [sestiere di Castello]
con annesso convento, soppresso poi durante
la dominazione francese (1806-14).
.Sulla Fondamenta di S. Anna [sestiere
di Castello] un lascito della pia donna
Lucia Foscolo (come recita una iscrizione
sul muro al civico 993) consente l’istituzione
dell’Ospizio Foscolo per raccogliere povere
vedove. Alla fine del 20° sec. l’Ospizio
sarà adibito a Consultorio pediatrico.
1419
.6 marzo: incendio delle cupole di S.
Marco.
.10 luglio: dedizione di Cividale del
Friuli. La città, massimo centro culturale e
commerciale del Friuli, anticamente conosciuta
come Forum Julii, da cui prende il
nome la regione, era stata municipio romano
nel 49 a.C., grazie a Giulio Cesare, poi
eretta a sede vescovile e infine a capitale
della Venetia al posto di Aquileia, poco prima
che Alboino vi istituisse (569) il primo
ducato longobardo in Italia, assegnandolo
al nipote Gisulfo. Distrutta dagli avari
(610), poi risorta, diventata ducato sotto i
franchi e poi marca, Cividale cambia il suo
antico nome in Civitas Austriae (il termine
Civitas si tradurrà poi in Cividale). Con la
nascita dello stato patriarcale friulano
(1077), Cividale diventa la sede temporale
del patriarcato. Donata a Venezia dalla
vedova di G. Galeazzo Visconti (1404), ma
contesa dall’imperatore, alla fine Cividale
si dà volontariamente alla Repubblica, di
cui segue le vicende.
.17 agosto: acquisto di Sacile al confine
del Friuli, presso Pordenone, che nel 1077
era stata assegnata dall’imperatore Enrico
V al patriarca di Aquileia.
.6 novembre: trattato con Maometto I
sultano dei turchi.
1420
.19 aprile: Bertucci Querini viene eletto
procuratore di S. Marco de citra.
314
.2 novembre: ai marinai vecchi e benemeriti
sia provvista una casa e una pensione
annua.
.Si rendono definitivi i Savi di Terraferma:
derivano molto probabilmente dai Savi
Straordinari alla Guerra eletti nel 1412. Sono
cinque membri e durano in carica sei mesi,
eletti alternativamente in numero di tre e
due. I compiti a loro affidati riguardano gli
affari dello Stato da terra, comprendenti difesa
e amministrazione.
.La Repubblica acquista Ca’ Foscari [sestiere
di S. Polo], fatto costruire dai Giustinian
(14°-15°) e chiamato «palazzo delle
due torri», per via di due torri che aveva
sul comignolo. Il palazzo viene acquistato
per regalarlo al marchese di Mantova, ma
in seguito gli viene tolto (1438) per essere
donato al conte Francesco Sforza (1439),
che se lo vedrà confiscare (1447). Posto
all’incanto, il palazzo viene acquistato
(1452) dal doge Foscari, che lo rifabbrica
spostando il corpo dell’edificio sul Canal
Grande e lasciando l’area così liberata a
cortile. A palazzo Foscari, soggiornano
molti altri principi. Perduto dai suoi nobili
proprietari e mal ridotto, il palazzo sarà
acquistato e restaurato dal Comune per
ospitare la Sede dell’Università di Ca’
Foscari. Completamente restaurato all’inizio
del 21° secolo, viene adibito ad uffici
amministrativi dell’università.
1421
.Spedizione veneziana in difesa dell’Istria.
Il condottiero Arcelli muore di malaria
a Capodistria ed è sostituito da Taddeo
d’Este. La tregua giunge in primavera e la
Repubblica opera una riduzione dell’esercito
stanziale, portandolo dapprima a 600 e
poi a 400 lance.
.Si conclude la prima fase della lotta
secolare contro i turchi guidati da Maometto
I (1413-21) e si apre la seconda contro
Murâd II (1421-51).
.8 febbraio: si costruisce un pozzo pubblico
in Campo S. Polo per la raccolta dell’acqua
piovana.
.22 febbraio: alleanza decennale con Filippo
Maria Visconti.
.24 aprile: si regolano le acque del Frassine
a Montagnana, presso Padova.
.29 aprile: sistemazione del canale navigabile
tra Este e Monselice.
.21 maggio: Maddalena degli Scrovegni
dispone che dopo la sua morte (avvenuta
nel 1428) sorga l’Ospizio Scrovegni [sestiere
di Dorsoduro] per alloggiare povere donne.
.Inizia la costruzione della Ca’ d’Oro,
che viene completata nel 1441. Edificata dal
patrizio Marino Contarini, che abbozza egli
stesso l’idea dell’edificio, chiamando i migliori
tajapiera, come si chiamano gli architetti
e gli scultori del tempo, raccogliendo
i consigli di Marco d’Amadio, muratore,
e affidando infine le sculture prima al milanese
Matteo Raverti e poi a Giovanni Bon
con il figlio Bartolomeo. È proprio in questa
occasione che entra in scena la più importante
bottega di scultori veneziani, quella
dei Bon appunto. Il palazzo rappresenta,
insieme alla Porta della Carta di Palazzo Ducale,
il capolavoro del gotico veneziano. Per
impreziosire la facciata, realizzata fra il 1424
ed il 1430 dai Bon con modanature in
marmo policromo, il patrizio si avvale dell’opera
del pittore francese Giovanni Charlier,
che indorando le arcate, le volute dei
capitelli, i leoni e gli stemmi «ci fa vedere la
facciata tutta ridente di colori e scintillante
d’oro», e il palazzo si chiamerà popolarmente
Ca’ d’Oro. Dopo varie vicissitudini e
restauri, che in parte ne snaturano il progetto
originale, il palazzo passa al barone
Franchetti, il quale lo dona (1916), assieme
alla propria collezione d’arte, allo stato italiano.
La Ca’ d’Oro viene così trasformata
in museo (1927): la collezione, oltre ad arredi,
arazzi, monete conta alcune opere di
rilievo di Tiziano, Carpaccio, Mantegna,
Giorgione, Cima ed altri.
1422
.23 gennaio: si concede a quelli di Ca’
Balduino di poter chiudere la porta di casa,
tenuta fino ad ora aperta a causa della partecipazione
alla congiura Querini-Tiepolo
[v. 1310].
315
.23 aprile: privilegio del sultano d’Egitto
a favore dei veneziani.
.19 maggio: Lodovico Alidosi, signore di
Imola, concede privilegi commerciali.
.Maggio: la Repubblica costituisce un
gruppo permanente di Savi responsabili
per la terraferma e autorizza i suoi condottieri
ad incrementare le rispettive compagnie
per portare il numero delle lance intorno
a mille.
.26 maggio: si decreta che i nati da serva
non siano ammessi al Maggior Consiglio.
.20 settembre: inaugurazione del nuovo
orologio a Rialto.
.27 settembre: si decide il completamento
del Palazzo Ducale avendo il doge sborsato
la multa di 1000 ducati imposta a chi
ponesse tal parte. In particolare si decide la
costruzione dell’ala che va dal 7° arco (partendo
dall’angolo della Piazzetta) fino alla
Porta della Carta [v. 1438] affinché le due ali,
quella lungo il Molo e quella sulla Piazzetta
abbiano lo stesso stile.
.21 dicembre: privilegio di Giorgio, re di
Rascia con il quale si farà un trattato (1 febbraio
1423).
1423
.13 gennaio: si decide di riordinare la
disposizione delle botteghe a Rialto.
.26 marzo: siano rialzati gli scrittoi della
Cancelleria affinché i curiosi non possano
leggere carte segrete.
.3 aprile: Albano Badoer viene eletto
procuratore di S. Marco de citra.
.4 aprile: i montenegrini di Pastrovich
guidati dalla loro nobiltà si sottomettono a
Venezia.
.4 aprile: dopo una lunga malattia, il doge
Tommaso Mocenigo muore e viene sepolto
nella Chiesa di S. Giovanni e Paolo. Nel
suo testamento, essendo egli una persona
che si affida soprattutto ai numeri, ai dati, ai
fatti, troviamo notizie di prima mano sulla
floridezza della Repubblica che egli aveva
ripetuto a voce (10 marzo) sul letto di morte
ad alcuni Senatori: «Voi avete veduto che al
navigar sono [piccoli] navigli 3000 [...] che
hanno marinai 17 mila, voi avete veduto che
abbiamo navi [tonde] 300 che sono
marinai 8 mila. Voi avete
veduto tra galere grosse et sottili
ogni anno 45, marinai 11 mila.
Voi avete veduto che abbiamo
marangoni [arsenalotti] 16 mila
...» [in Nani Mocenigo 67]. In
sostanza, il doge sprona i veneziani
[180mila abitanti di cui oltre mille
sono nobili] a non abbandonare i commerci
marittimi, avendo un’imponente flotta composta
da 300 grandi navi, 3000 piccoli navigli
e 45 galee, li invita a mantenere i possedimenti
in terraferma, ma senza pensare di
espanderli per non disperdere le energie
nelle guerre di terraferma, consiglia loro di
non eleggere Francesco Foscari, un guerrafondaio.
Le sue raccomandazioni si riveleranno
inutili. Infatti, il 65° doge eletto è proprio
Francesco Foscari (15 aprile 1423-23
ottobre 1457), vigoroso assertore della politica
di espansione in terraferma perché soltanto
una Repubblica forte territorialmente
può più facilmente difendersi da insidie e
pressioni esterne. Ha 49 anni e sotto di lui la
Repubblica porta i suoi confini dall’Isonzo
all’Adda, ripristinando il dominio veneto
del NordEst di romana memoria e diventando
di fatto uno dei maggiori e più forti
stati d’Italia. La città si arricchisce con il
nuovo e definitivo Palazzo Ducale, mentre
iniziano i grandi lavori a difesa della laguna,
anche se la diversione parziale dei
fiumi era iniziata nel 1324. Con l’elezione
di Francesco Foscari, l’Arengo, che aveva
continuato ad esistere dal punto di vista
formale, viene esautorato completamente e
sostituito in tutto dal Maggior Consiglio
[una decisione presa il 7 aprile] e pertanto
viene abolita l’antica formula di presentazione
al popolo: «Questo è il vostro Doge,
se vi piace» che ricordava a tutti che nella
Repubblica la sovranità risiedeva nel popolo
... sostituita da quest’altra assai esplicita
«Abbiamo eletto Doge [il tale] ...». La
sua reggenza è caratterizzata da guerre
(prima coi Visconti e poi coi turchi), da lotte
interne tra le grandi famiglie e da calamità
naturali come la siccità (1424), le molte
maree, la gelata della laguna (1431) che
paralizza la città per mesi, il terremoto
316
(1451) e infine la peste che gli uccide 4 degli
11 figli. Il suo sarà il dogado più lungo
nella storia della Repubblica, durerà 34
anni 6 mesi e 8 giorni, battendo il record di
durata detenuto dal 13° doge Pietro Tradonico
[v. 836].
.1° maggio: dedizione di Dulcigno, città
costiera del Montenegro.
.28 agosto: scoppia nuovamente la peste
che dà origine ai Lazzaretti. La Repubblica,
che ha sempre avuto a cuore il benessere e
la salute dei veneziani, per risolvere il problema
dell’ennesima pestilenza dà l’avvio
alla costruzione dei primi lazzaretti permanenti.
La peste ha i suoi focolai nell’Oriente
e viaggia a bordo delle navi mercantili e
infetta i porti dei paesi del Mediterraneo
che queste navi toccano: l’indesiderato e temuto
passeggero è una pulce che soggiorna
su un particolare tipo di topo. Il 28 agosto,
dunque, il Senato approva l’istituzione
del primo lazzaretto permanente con apposite
strutture per isolarvi gli appestati, il
tutto regolato da una legislazione organica.
Il lazzaretto veneziano viene poi imitato da
molti paesi del Mediterraneo.
Nel 1468 verrà creato un nuovo tipo di lazzaretto,
detto di contumacia, per ricoverare
gli appestati convalescenti che una volta
guariti possono rientrare nella vita normale.
Questo lazzaretto viene appunto chiamato
nuovo per distinguerlo dal precedente
detto vecchio, costruito nell’isola di S. Maria
di Nazareth quasi attaccata al Lido di Venezia.
La Repubblica vigila per tenere lontana
la peste e nei possedimenti oltremare attiva
una serie di postazioni sanitarie, detti caselli,
che hanno lo scopo di scremare via via
merci e passeggeri e quando le navi entrano
in laguna sono sottoposte a nuovi controlli,
mentre barche di armati le scortano
per evitare che scarichino merci prima del
controllo sanitario. La creazione dei caselli è
una vera e propria opera di prevenzione,
che la Repubblica accompagna con la stampa
delle notizie sanitarie che riesce a raccogliere
e poi a diffondere grazie ai suoi rappresentanti
diplomatici. A patrono dei lazzaretti
(dall’aramaico Lazar, diminutivo di
Elazar, Dio ha soccorso, latinizzato in Lazarus)
si elegge san Rocco, i cui resti mortali
vengono trafugati a Voghera e sistemati
nella chiesa appositamente costruita [v.
1489] e chiamata appunto Chiesa di S. Rocco
[sestiere di Dorsoduro], dietro la Chiesa dei
Frari [v. 1489]. A questo santo verrà dedicata
anche una scuola, la Scuola di S. Rocco,
perché la sua vicenda funzionasse da simbolo.
La leggenda di san Rocco ci dice che il
santo, dopo aver scoperto di essere stato
colpito da una grave malattia, si isola in un
bosco nei pressi di Piacenza per non nuocere
alle altre persone. Mentre è in attesa della
morte, un cane impietosito gli porta, giorno
dopo giorno, un tozzo di pane sottratto
alla mensa del proprio padrone. Grazie a
questo, san Rocco potrà rimettersi in forze e
lentamente guarire. San Rocco deve quindi
funzionare come simbolo, insegnare agli
appestati a volentieri isolarsi nei lazzaretti,
confidando nella mano caritatevole della
Repubblica, che al pari del cane della leggenda,
provvede ai malati e li accudisce fino
alla guarigione e al ritorno nel mondo civile.
.3 settembre: si decide di condurre a
Venezia l’acqua del Brenta, decisione che
viene ribadita anche in seguito (3 settembre
1425), raccomandando ai burcheri di
prendere l’acqua dolce proprio dal Brenta
e non dal Bottenigo o dal Rivo Vitale. I burcheri
percorrono la laguna su apposite burchi,
chiatte «bucate nel fondo da un’apertura
circolare che un grosso tappo chiude
ermeticamente [...] e s’inoltrano sul Benta
dove, tolto il tappo, si riempiono»
[Guerdan 98].
.«Salonicchi città nell’Albania viene a
divotione della Rep. [...] Patrasso città nella
Morea lasciata dall’Arcivescovo al Senato»
[Sansovino 27]. Salonicco, capitale e principale
Porto della Macedonia, si sottomette
alla Repubblica (24 settembre) per essere
difesa dal dilagare dei turchi, che l’assediano.
In effetti, la Repubblica acquista il porto
dal basileus ed erige una Torre Bianca di
difesa e d’avvistamento.
PATRASSO, crocevia fra la Grecia e l’ovest, è
assegnata ai franchi (1204), poi passa per
due brevi periodi sotto i veneziani (1408-13
e 1417-19), quindi è riconquistata (1430) dai
bizantini e poi (1460) dai turchi, ma nel
1687 ritorna sotto i veneziani, per ritornare
317
ancora ai turchi (1714).
SALONICCO e il territorio circostante (il regno
di Tessalonica), occupati dai saraceni nel
904 e dai normanni di Sicilia nel 1185, conquistati
dai crociati nel 1204, diventano
adesso il feudo più grande dell’impero Latino,
che occupa gran parte della Grecia settentrionale
e centrale. La città viene data
dall’imperatore Baldovino al suo rivale Bonifacio
II di Monferrato, ma nel 1224 è conquistata
da Michele Ducas, il despota greco
dell’Epiro. In seguito viene ripresa dai bizantini
(1246), che però non sono in grado
di difenderla dalle invasioni dei turchi, per
cui viene venduta dal despota Andronico
alla Repubblica. L’operazione rientra nel
progetto veneziano di sottrarre ai turchi
tutti i porti che possono servire, una politica
che spingerà alcune città greche a porsi
spontaneamente sotto le ali di S. Marco:
Egina nel 1451, Skiros, Skiatos e Skopelos
nel 1453, Malvasia o Monemvasia nel 1462
[Cfr. Diehl 144]. Salonicco rimane veneziana
fino al 1430, quando ritorna nelle mani dei
turchi.
.26 settembre: si vieta agli ebrei la possibilità
di acquistare immobili.
.Acqua altissima.
.15 dicembre: il basileus viene a Venezia
per chiedere l’aiuto della cristianità contro
i turchi.
1424
.13 gennaio: il doge fa sapere ai mercanti
veneziani che non si tollerano rappresaglie
contro prìncipi o signori debitori per
merci, ma si deve sempre ricercare un accordo,
come avviene per esempio il 3 gennaio
1425 quando ci si accorda con Alfonso
V re d’Aragona e Sicilia appunto per un
risarcimento di danni.
.29 gennaio: si offre per un anno la condotta,
ovvero il comando militare a Guidantonio
di Montefeltro. I veneziani preferiscono
affidare la condotta a capi militari
foresti, perché un generale vittorioso o
sconfitto che fosse elegibile nei consigli potrebbe
costituire una minaccia per la casta
dominante. Gli uomini di truppa e i graduati,
invece, vengono essenzialmente dai
territori veneziani di terraferma e d’oltremare
[McNeill 109].
.12 marzo: si vieta il titolo di monsignor.
.21 aprile: il doge concede alla regola di
santa Brigida l’Ospizio dei SS. Onofrio e
Cristoforo di Murano.
.«Re di Datia, passando per andare al
Sepolcro di Christo, viene a Venezia, raccolto
& festeggiato con solennità» [Sansovino
27].
.1° novembre: il conte di Gorizia diventa
feudatario della Repubblica.
.Grande freddo (novembre), siccità (dal
7 novembre ad agosto 1425), poi c’è un terremoto
a cui segue la peste.
.Inizia, dopo i lavori di demolizione
delle ultime vecchie strutture della vecchia
fabbrica del Palazzo Ducale, fatte erigere
dal doge Ziani (1205-29), la ricostruzione
dell’ala occidentale che sarà portata a termine
nel 1463.
1425
.7 febbraio: la
Repubblica accoglie
le proteste degli abitanti
di Venezia, che
pur amano un eccessivo
scampanìo, e
decreta di non far
suonare le campane
di notte se non in
caso d’incendio. Si
era arrivati al punto
che le campane suonavano
anche a notte
inoltrata per celebrare
ogni tipo di solennità.
.24 febbraio: giunge
a Venezia il condottiero
Francesco
Bussone, conte di
Carmagnola. Ha 26
anni. La Repubblica
dapprima tergiversa
per il suo passato al
servizio del Visconti,
ma infine decide di
affidargli la condotta
(26 marzo). Suo vice
sarà il marchese di
Mantova Gianfrancesco
Gonzaga,
mentre gli altri prestigiosi
condottieri
saranno Guidantonio
Manfredi, Luigi da
San Severino, Piero
Gianpaolo Ordini,
Ludovico de’ Michelotti,
Lorenzo Attendolo
da Cotignola.
.4 marzo: il Banco
di Soria di Andrea
Priuli e fratelli
dichiara fallimento.
Grande scalpore in città.Terremoto e
molto spavento. Continua la siccità fino ad
agosto seguita poi da una pestilenza.
318
.Dopo aver respinto (18 settembre) le
proposte di alleanza di Firenze, Venezia
cambia idea e accetta di formare una lega
veneto-fiorentina (4 dicembre) che viene
resa pubblica il 21 gennaio 1426.
.Dicembre: Paolo Uccello lavora ai mosaici
di S. Marco.
.I canonici di San Marco ottengono dal
papa Martino V il privilegio delle zanfarde,
cioè gli ermellini della solennità.
.Si completa la costruzione della Chiesa
di S. Girolamo [sestiere di Cannaregio] e nel
contempo si ristruttura il monastero, fondato
intorno al 1375 da alcune monache
Agostiniane. Chiesa e monastero, verranno
danneggiati da un incendio (1456) e poi restaurati
con l’aiuto della Repubblica. Un
nuovo incendio (1705) costringerà a rifabbricare
la chiesa, su progetto di Domenico
Rossi, e a riconsacrarla (15 giugno 1751).
Durante la dominazione francese, il monastero
viene soppresso e la chiesa spogliata
di ogni arredo. Il complesso finirà per ospitare
una fabbrica che utilizza il campanile
come ciminiera, ma nel 1952 la chiesa sarà
restaurata e riaperta al culto.
1426
.1° aprile: Genova rilascia alcune navi
della Repubblica catturate.
.20 aprile: trattato col sultano Murâd II
per Salonicco. Il sultano riconosce la supremazia
di Venezia [v. 1423].
.7 maggio: il condottiero Carmagnola
viene ascritto ad honorem al Maggior Consiglio.
.11 maggio: privilegio alla comunità
della Riviera bresciana del Garda.
.16 maggio: condotta di Lorenzo Attendolo
(1351-1442), conte di Cotignola presso
Ravenna. Già al servizio della Repubblica
nel 1405, viene adesso nuovamente ingaggiato,
ma nel maggio del 1433 egli preferisce
abbandonare il servizio e passare con
gli Sforza, che peraltro sono suoi parenti.
.24 giugno: Pietro Loredan viene eletto
procuratore di S. Marco de ultra.
319
.«Guerra prima con Filippo Maria Visconte
Duca di Milano, per occasione della
Rep. Fiorentina collegata co Veneti» [Sansovino
28]. La Repubblica fa lega con Firenze
(11 luglio) per combattere il duca di Milano,
che si era allargato, aveva preso Parma
e Reggio, aveva ottenuto la sovranità di
Genova, si era spinto sino a Forlì ... Firenze
preoccupata si rivolge a Venezia, che incurante
del patto decennale d’alleanza firmato
col Visconti nel 1421, si allea con i fiorentini
e affida il comando al Carmagnola,
che al comando di 8mila uomini riesce ad
entrare nella città aiutato dall’interno dai
malcontenti del governo visconteo. La cittadella
e il castello, però rimangono in
mano ai milanesi, ma soltanto per pochi
mesi. Il 20 novembre il presidio si arrende e
prima della fine dell’anno viene firmata la
pace: Venezia si assicura gran parte del territorio
cremonese e il possesso di Brescia,
inviandovi come «Primo Podestà et Rettore
in essa Fantino Dandolo Dottore di Leggi»
[Sansovino 28]. Ma il Visconti, però, non
molla Brescia e la Repubblica organizza
una nuova lega. Il nuovo conflitto porta
alla battaglia di Maclodio [v. 1427].
.1° agosto: privilegio al piccolo comune
di Tignale sul lago di Garda.
.28 settembre: battaglia di Casalmaggiore,
presso Cremona. La città viene presa da un
corpo di truppe agli ordini di Carmagnola
e da una flottiglia agli ordini di Francesco
Bembo. Il presidio veneziano viene poi
cacciato, ma nel 1428, con le trattative di
pace, Casalmaggiore torna alla Repubblica,
che vi crea una base per una forte flotta
comandata da Angelo Querini. Il 16 luglio
1428 la flotta viene bombardata dallo
Sforza e Querini se ne fugge con 7 navi
appiccando il fuoco alle altre perché non
siano preda del nemico. La Repubblica lo
punirà con tre anni di carcere. Casalmaggiore
viene nuovamente perduta (1432) e
ancora riconquistata dai veneziani (1499),
che la tengono fino al 1509 e in seguito l’avranno
alternativamente i milanesi, poi i
francesi, quindi gli spagnoli e infine ancora
i veneziani.
.25 ottobre: gli Orsini, una tra le più antiche
famiglie della nobiltà romana, sono
aggregati ad honorem al patriziato.
.3 novembre: si vieta di costruire sinagoghe
nel dominio veneto.
.11 novembre: si stabiliscano i confini
del dominio veneto con quello del despota
di Rascia, antica città serba, tra Scutari e
Drivasto.
.Guerre contro Milano (1426-54). Una serie
di guerre, trent’anni di lotte, raggruppate
in quattro fasi, che si concluderanno
con la Pace di Lodi [v. 1454]. Il duca di
Milano Filippo Maria Visconti pensa di arginare
le eventuali mire della Repubblica
giocando d’anticipo, sconfinando e occupando
posizioni strategiche nei territori
controllati da Venezia, che si allea con Firenze,
Ferrara, Mantova e Ravenna, e gli
dichiara guerra (gennaio), affidando il comando
(19 febbraio) al Carmagnola, suo
capitano generale dell’esercito di terra, che
occupa subito Brescia (17 marzo). La cittadella
e il castello rimangono però in mano
ai milanesi, che comunque capitolano il 20
novembre. Nel frattempo entra nella lega
anche il duca di Savoia, ma i progressi sono
lenti e quando il papa propone un congresso
di pace, la Repubblica accetta di
buon grado perché impegnata contro i turchi
e minacciata da nuove invasioni ungare.
La pace, che passa alla storia come Pace
di Venezia, viene firmata nell’isola di S.
Giorgio Maggiore il 30 dicembre: da una
parte il Visconti, dall’altra la Repubblica e
il duca di Savoia. I collegati mantengono le
conquiste fatte nella guerra. Il Visconti, però,
non mantiene le promesse e la guerra
riprende [v. 1427].
.30 dicembre: catastico delle case. La Repubblica
ha bisogno di denaro e a questo
punto decide di abbandonare il sistema
degli imprestiti fin qui ampiamente esercitato
per contare su entrate sicure [v. 1482],
imponendo la cosiddetta decima, ovvero
la rendita sulle case. In seguito imporrà il
campatico [v. 1747] oltre a tanse e taglioni,
ovvero tasse straordinare imposte a singole
categorie di contribuenti, specialmente a
carico delle arti, durante le guerre e in altri
320
momenti di emergenza, che però potevano
essere a imprestido [prestito forzoso rimborsabile]
o a perder [prestito forzoso non
rimborsabile]. Ora, poiché la Repubblica
nella sua visione politica non ritiene
opportuna l’applicazione di metodi troppo
rigidi, si stabilice che il pagamento può
avvenire in pena o in don, ovvero chi paga
puntualmente beneficia di una detrazione,
mentre si applica una maggiorazione a chi
paga in ritardo.
.Si scopre un attentatore (Enrico di
Barbante o Brabante) pagato dal Visconti
per provocare un incendio in Arsenale. Il
colpevole, sottoposto a tortura, confessa ed
è «straziato poi lungo le strade di Venezia,
decapitato e squartato in Piazza, con la
macabra esposizione dei quarti sanguinanti
appesi ciascuno ad altrettante forche»
[Calabi 144].
1427
.Battaglia di Maclodio, presso Brescia. La
Repubblica ha affidato il comando generale
della lega veneto-fiorentina contro Milano
al Carmagnola, il quale venuto a Venezia
(5 febbraio) per discutere i piani di
guerra contro il Visconti, è esortato dal Senato
(24 giugno) a passare l’Adda intensificando
la guerra, poi è spronato (6 ottobre)
da Andrea Morosini, inviato da Venezia
a dare inizio alla battaglia. Carmagnola
combatte e vince a Maclodio (12 ottobre).
A comandare i milanesi c’è Carlo Malatesta,
aiutato da personaggi come Francesco
Sforza, Niccolò Piccinino, Guido Torello
e Angelo Della Pergola. La vittoria su
questi condottieri porta all’apice la fama di
Carmagnola. La pace si firmerà a Ferrara
nel 1428. La battaglia di Maclodio ispirerà ad
Alessandro Manzoni la celebre ode che
comincia S’ode a destra uno squillo di tromba,
a sinistra risponde uno squillo... Lo scontro
volge a favore della Repubblica grazie all’abile
tattica di Carmagnola, che riesce a
circondare gli avversari e ridurli alla ragione.
Pochi i caduti da entrambe le parti, ma
i prigionieri sono 5mila, che secondo l’uso
Carmagnola fa subito rimettere in libertà:
questo suo gesto, però, gli peserà come
uno dei capi d’accusa quando la Repubblica
lo processerà per alto tradimento [v.
1432], ma intanto Venezia come regalia gli
dona il palazzo sul Canal Grande (17 ottobre),
che era gia stato di Pandolfo Malatesta,
e la signoria di Castenedolo nel bresciano.
.19 maggio: Bartolomeo Donà viene
eletto procuratore di S. Marco de supra.
.28 maggio: dedizione di Isorella e Remedello
nel bresciano.
.3 giugno: dedizione di Gambara nel
bresciano.
.Un fiorentino, Jacopo d’Albizotto Guidi,
ci dà una descrizione dei luoghi centrali
di Venezia dalla quale ricaviamo l’impressione
di un attivo formicaio. In Piazza
S. Marco «s’alzano le procuratie e poco lungi
le panetterie, i mercati delle carni, del
pesce, delle frutta, del frumento, la zecca
[...] le due colonne [...] botteghe di rigattieri
...»; in Merceria, una «bella via ammattonata»,
ci sono «ricche botteghe di tessitori
di panni d’oro, di sete, di velluti, di fustagni,
e più oltre speziali e maestri d’oro e
d’argento battuto»; a Rialto vediamo che
«s’aggira tra i banchi delle frutta, dei pesci,
dei polli [...] s’inoltra nelle strade riposte,
fra l’affaccendarsi dei cordieri, dei panettieri,
dei pizzicagnoli, dei macellai ...»
[Molmenti I 55].
.Dicembre: si rinnova il trattato col re di
Tunisi, dedizione di molte terre lombarde,
pestilenza che dura per tutto il 1428 e porta
20mila persone alla morte.
1428
.13 gennaio: si accetta la sottomissione
di due valli bresciane, Val Trompia e Val
Sabbia.
.13 marzo: arriva il principe del Portogallo
e lo si fa assistere ad un gran ballo in cui
intervengono 250 gentildonne riccamente
vestite (120 vestite di panno d’oro e 130 di
seta cremisi); il giorno dopo (14 marzo)
grandi feste per l’arrivo del Carmagnola.
.18 aprile: Pace di Ferrara tra i collegati
(Venezia, Firenze e Savoia) e Milano con la
mediazione del papa. Venezia ottiene Brescia
e Bergamo e anche il territorio cremonese
(eccetto Cremona). Bergamo si consegna a
Venezia (8 maggio) e riceve l’autonomia con
321
lettera ducale del 9 luglio e alcuni importanti
privilegi, comprendenti la giurisdizione
civile e criminale estesa su tutti i territori storicamente
legati alla città (Le Valli, Martinengo,
Romano, Cologno, Lovere e Almenno)
e che il podestà di Bergamo (Marco Giustiniani,
primo podestà e capitano/rettore) e
la sua corte sono competenti a giudicare i
loro amministrati sia nel civile, sia nel penale;
in altre parole, i sudditi possono essere
convocati solo dinanzi a giudici residenti a
Bergamo o nei territori. Nasce un primo sistema
federalista. Con questa pace, Venezia
porta i suoi confini all’Adda. Il suo dominio
ora comprende il Friuli, Bassano, Feltre, Belluno,
il Cadore, Vicenza, Verona, Padova, il
Polesine di Rovigo, Brescia, Bergamo. Rimane
fuori la città di Cremona e il suo territorio
situato tra l’Oglio e l’Adda. Comunque, la
pace si rivela di breve durata e Venezia si fa
promotrice di una nuova lega contro il Visconti
che non rispetta i patti [v. 1430].
.11 maggio: acqua alta eccezionale «cinque
piedi sopra la terra» (cioè 1.74 m).
.4 giugno: si vieta alle navi veneziane di
imbarcare ebrei diretti ai luoghi santi.
.28 giugno: Francesco Bevazzano è nominato
11° cancellier grando.
.1° luglio: dedizione della Val Camonica.
.10 agosto: si costruisce in pietra il Ponte
dei Frari davanti alla chiesa.
.10 ottobre: si autorizza la costruzione
del primo Ponte dei Frari a spese dei frati al
posto di un altro poco lontano e cadente.
.25 novembre: si obbligano i Capi dei XL
a visitare mensilmente i carcerati per raccogliere
eventuali reclami.
1429
.23 gennaio: si accetta la dedizione di
Orzinuovi in provincia di Brescia.
.La Repubblica non accetta la richiesta
del Carmagnola di prendersi un periodo di
riposo e di riflessione. È sospettosa, teme
che egli voglia ritornare sotto il Visconti.
Così, il Senato, dopo aver respinto la sua
richiesta (10 gennaio), gli conferma l’incarico
(15 febbraio) per la durata di due anni e
per addolcirgli la pillola gli dona (27 febbraio)
la contea di Chiari con i territori di
Roccafranca e di Clusone.
.2 marzo: acqua alta eccezionale con
grandi danni per gli abitanti: «… crescete
[crebbe] questa acqua cinque pie più del
consueto de quel che la soleva».
.14 giugno: la Repubblica dona a Sandal,
gran voivoda o governatore di Bosnia, una
casa a S. Ternita [sestiere di Castello].
.I turchi conquistano Salonicco (1430) e
la Repubblica manda Silvestro Morosini a
trattare la pace.
.Tre anni dopo la conclusione della prima
guerra contro i Visconti [v. 1426], scoppia la
seconda (1429-33): la Repubblica, sostanzialmente,
non perde e non acquista territori,
ma subisce delle sconfitte e di ciò finisce per
incolpare il conte di Carmagnola [v. 1432].
1430
.2 marzo: il Maggior Consiglio limita
l’altezza dei tacchi delle donne.
.21 marzo: mentre sta scendendo con la
Signoria in S. Marco, il doge Foscari è ferito
gravemente al naso da Andrea Contarini
indignato per il rifiuto del doge a nominarlo
capitano del Golfo. Arrestato, processato
e mutilato della mano destra viene decapitato
tra le due colonne di Marco e Todaro.
.22 marzo: si revoca il divieto di commercio
con Trani.
.29 marzo: Salonicco, che si era data ai
veneziani nel 1423, cade nelle mani dei turchi
che la saccheggiano.
.1° aprile: una tromba d’aria, arreca parecchi
danni in città e in molte località
della laguna.
.5 maggio: alleanza con Firenze e Siena
contro il duca di Milano, che non rispetta la
322
Pace di Ferrara [v.
1428] e tenta di riprendersi
Brescia.
La Repubblica
affida il comando
ancora al conte di
Carmagnola (30
maggio), offrendogli,
se vince i
milanesi, un feudo
nel ducato nemico,
e pone la flotta
del Po agli ordini
di Nicolò Trevisan. I veneziani avanzano
per via di terra e di acqua, ma vengono
sconfitti, Trevisan a Cremona e
Carmagnola a Soncino [v. 1431].
.1° settembre: la Repubblica promette al
Carmagnola la signoria di Milano.
.Obizzo da Polenta, signore di Ravenna,
lascia per testamento Venezia tutrice del
figlio e, nel caso in cui questi morisse senza
prole, erede della sua signoria. La Repubblica
manda «per nome di lei Hieronimo
Cavotorta al governo d’essa città» [Sansovino
28].
.10 ottobre: acqua alta che rovina moltissimi
ponti e fondamenta.
.Dicembre: si fonda in S. Marco la Cappella
della Madonna, detta poi dei Mascoli,
forse la più bella della chiesa.
1431
.6 gennaio: gran freddo, gela la laguna.
La cronaca racconta che una sposa giunge
su un carro da Mestre con la dote, passando
sulla laguna gelata.
.3 marzo: il veneziano Gabriele Condulmer,
nato nel 1383, viene eletto papa con il
nome di Eugenio IV (1431-47).
.9 marzo: rotta del Brenta ad Oriago sino
al Mestrino.
.17 maggio: battaglia di Soncino. Il conte di
Carmagnola, ricevuto l’ordine di passare
l’Adda (13 aprile), si presenta davanti al
castello di Soncino, in provincia di Cremona,
con il suo esercito. Il castellano promette di
aprirgli le porte, ma dietro le porte l’esercito
visconteo è schierato per la battaglia che
Carmagnola deve a questo punto accettare. È
sopraffatto e ripara con pochi uomini a Brescia.
Un suo capitano ha frattanto attaccato
Cremona, ma il conte non lo ha soccorso. Per
la Repubblica si tratta di una ingiustificabile
defezione e il Carmagnola cade in sospetto
del Senato, che lo richiama in laguna e dopo
averlo mandato in Friuli contro Sigismondo
(2 novembre) lo mette sotto processo [v.
1432].
.10 giugno: Giacomo Trevisan viene
eletto procuratore di S. Marco de supra.
.23 giugno: battaglia navale di Cremona.
Il Carmagnola ha deciso di attaccare Cremona
sostenuto affiancato dalla flotta sul
Po, «37 navi grosse e 100 minori», agli ordini
di Nicolò Trevisan. I milanesi riescono
a parare il colpo mandando delle truppe
di soccorso al comando di Francesco
Sforza e Niccolò Piccinino (così detto per
via della bassa statura) e una flotta navale
equivalente a quella veneziana. Nella
notte dal 22 al 23 giugno, favorita anche
dalla nebbia, la flotta milanese si dispone
fra Cremona e la flotta veneziana, separandola
anche dalle truppe veneziane di
terra. Per i veneziani è una disfatta, anche
perché Carmagnola, temendo un’imboscata,
non si muove abbastanza rapidamente
per soccorrere la flotta e ciò contribuirà ad
accrescere i sospetti di doppiogiochismo
contro di lui.
.Mentre Corfù resiste all’attacco della
flotta genovese, l’ammiraglio veneziano
Pietro Loredan [lo stesso che nel 1416 ha
vinto i turchi nella battaglia navale presso
Gallipoli] fa un’incursione sulle coste della
Liguria. Egli comanda una squadra di 18
galere, rinforzata da 4 galere e una galeazza
fornite dai fiorentini, si presenta davanti a
Genova e tenta d’incitare i genovesi a liberarsi
dei Visconti, ma la città non si muove.
Loredan allora fa vela verso Portofino e qui
si scontra con una squadra genovese di 17
galere e una cocca agli ordini di Francesco
Spinola. Le due squadre si affrontano e danno
vita alla battaglia di Rapallo, detta anche
battaglia di Portofino (29 agosto). Quando la
galera del comandante genovese viene speronata
e attaccata e lo stesso Spinola catturato,
le altre navi genovesi si danno alla
fuga e la battaglia si conclude.
323
.8 settembre: si ordina il rifacimento del
ponte di Rialto, che verrà completato il 13
agosto 1433.
.10 ottobre: il Consiglio dei X tenta di
fare avvelenare Filippo Maria Visconti, ma
poi l’idea viene abbandonata (5 dicembre).
.15 ottobre: il Senato respinge la proposta
di inquisire sulla condotta del Carmagnola.
.2 novembre: il Carmagnola viene inviato
in Friuli contro Sigismondo.
.Novembre: i veneziani tentano di togliere
l’isola di Chio ai genovesi [v. 1346],
inviando una flotta composta da 13 vascelli
e 15 galeazze. L’isola attaccata si difende
energicamente e i veneziani, vista l’impossibilità
di ottenere successo, si ritirano.
1432
.14 gennaio: Pietro Querini naviga verso
le Fiandre con un carico di 800 barili di
vino Malvasia. Trascinato dal maltempo
per diverse settimane fa naufragio nell’Isola
di Røst, in Norvegia e vi rimane quattro
mesi assieme a sedici compagni superstiti.
Nella relazione di viaggio, che in seguito
presenta al Senato, descrive la vita dei pescatori
norvegesi e la tecnica di conservazione
del merluzzo, che una volta essiccato
diventa stoccafisso.
.16 gennaio: privilegio al Comune di
Chiari.
.Una zonta di 20 influenti patrizi viene
aggiunta al Consiglio dei X (22 marzo) per
esaminare in tutta segretezza la possibilità
di processare il Carmagnola, supremo comandante
delle armate veneziane. Si decide
di inviare (23 marzo) un segretario a
Brescia per invitare il Carmagnola a Venezia
con la scusa di discutere sull’imminente
campagna di primavera. Egli giunge a
Venezia (7 aprile) con la sua scorta personale
ed è accolto con tutti gli onori a Palazzo
Ducale. Qui, separato dai suoi uomini
perché ci sarebbe stato da lì a poco l’incontro
con il doge, il condottiero è invece
arrestato con l’accusa di alto tradimento. Il
processo comincia il 9 aprile e si trascina
per quasi un mese. Il 5
maggio, riconosciuto colpevole
a maggioranza di
due voti, il Carmagnola
viene decapitato tra le
due colonne di Marco e
Todaro.
.8 maggio: giunge a
Venezia il marchese di
Monferrato.
.«Rotta & presa di
Giorgio Cornaro in
Valtellina» [Sansovino
28]. Il 18 e il 19 novembre
si combatte in Valtellina
la battaglia di Delebio contro
il Visconti. Ai veneziani
interessa occupare
un passaggio alpino
attraverso la Valtellina
per favorire i traffici
commerciali verso il
Nord. La battaglia fa seguito all’occupazione
di Brescia e della Val Camonica da
parte della Repubblica. Il capitano delle
truppe milanesi è Niccolò Piccinino, quello
delle forze veneziane Giorgio Corner o
Cornaro, il quale, perduta la battaglia,
viene fatto prigioniero e torturato perché
riveli i segreti della Repubblica. La località
in cui si svolge la battaglia sarà in seguito
chiamata Fossa dei Veneziani a ricordo
del fossato difensivo creato dai veneti e
poi utilizzato per la loro sepoltura. Pochi
mesi dopo, i veneziani, capitanati da
Gianfrancesco Gonzaga, invadono ancora
la Valtellina per vendicarsi della sanguinosa
sconfitta.
1433
.3 agosto: la Repubblica, sottraendo
compiti agli Ufficiali alle Rason Vecchie,
istituisce tre Governatori delle Entrate. Essi
durano in carica due anni e sono preposti
al controllo sia degli uffici veneziani che
gestiscono dazi tra cui gli Ufficiali alle
Beccarie, gli Ufficiali al Dazio del Vin e i
Provveditori alla Giustizia Nuova, sia dei reggimenti
da terra e da mar, obbligati alla presentazione
periodica dei bilanci e dar conto
dei relativi dazi. In seguito i Governatori di-
324
ventano l’organo generale di revisione e
controllo delle entrate dello Stato, svolgendo
anche funzioni di amministrazione diretta,
di esazione e di esecuzione forzosa.
Nel 1474, con l’aumentata mole degli affari,
si crea un altro governatore, e, pochi
anni dopo (1480) si aggrega all’ufficio un
esattore. Nel 1516 infine, si decreta la nomina
di un altro membro. I Governatori hanno
facoltà di proporre al Senato provvedimenti
sulle entrate e sulle uscite dello Stato, vigilano
sui funzionari incaricati della riscossione
e ne controllano i libri prima di incassare
il denaro che poi trasmettono ai
Camerlenghi di Comun, riscuotono la decima
fissata per i beni immobili e tengono un
preciso elenco di tutti i debitori di quella,
poiché la Repubblica vieta a chi non è in
regola coi pagamenti di aspirare ad un ufficio
pubblico.
.23 febbraio: Guidantonio di Montefeltro
è accolto sotto la protezione veneziana.
.12 marzo: dopo l’esecuzione del Carmagnola,
il comando militare è affidato a
Gianfrancesco Gonzaga, marchese di Mantova,
suo secondo per parecchi anni, ma
l’esercito non compie imprese notevoli.
.3 giugno: il Senato ordina la riduzione
dell’esercito, avendo risolto con una nuova
pace (maggio) i negoziati con Ferrara. Alcuni
condottieri, tra i quali San Severino e
Attendolo, non rinnovano il contratto con
Venezia.
.14 giugno: tregua quinquennale con il
neo eletto sacro romano imperatore Sigismondo
«trattata et conclusa da Andrea
Donato [Donà]» [Sansovino 28].
.13 agosto: si ricostruisce il Ponte di
Rialto.
.28 agosto: trattato commerciale con la
regina di Napoli e il principe di Taranto.
.5 settembre [altri dicono 11 maggio]:
Lorenzo Giustiniani viene eletto vescovo di
Castello. È l’ultimo vescovo di Castello e il
primo patriarca di Venezia [v. 1451].
.4 dicembre: muore Giorgio Corner liberato
dal Visconti dopo atroci torture. Gli
vengono tributati funerali grandiosi.
.6 dicembre: i libri siano esenti da dazi
d’entrata.
.Si decreta che tutti gli squeri esistenti in
Canal Grande da S. Marco a S. Croce siano
tolti perché ne pregiudicano il corso.
1434
.17 marzo: catasticazione di Venezia.
.16 aprile: la Repubblica assolda Erasmo
Stefano da Narni (1370-1443), soprannominato
Gattamelata per la dolcezza dei suoi
modi unita alla sua astuzia, affidandogli la
guida dell’esercito nella terza guerra contro
Milano (1434-41). Suo aiutante Guidantonio
Manfredi che ritorna al servizio di Venezia.
.28 agosto: battaglia di Castelbolognese. Appartiene
alla guerra fra i Visconti e la lega
formata da Venezia, Firenze e dal papa. Filippo
Maria Visconti aveva attaccato i territori
dello Stato pontificio con Piccinino, suo
capitano di ventura, mentre l’altro suo capitano
di ventura, Francesco Sforza aveva occupato
Ancona. Venezia aveva quindi organizzato
una nuova alleanza con il papa e
con Firenze sotto il comando di Nicolò da
Tolentino [già al soldo del Visconti], che però
è sconfitto dal Piccinino in marcia verso
Castelbolognese. L’anno seguente si firma la
pace a Ferrara. Fatto prigioniero, Nicolò da
Tolentino muore o viene fatto morire.
.24 settembre: si fissa il prezzo dell’acqua,
ovvero 6 secchi al soldo piccolo.
.18 novembre: Marco Foscari, fratello
del doge, e Andrea Contarini sono creati
Procuratori di S. Marco de citra.
.22 novembre: la Repubblica ottiene da
Alfonso, re di Aragona e Sicilia, una patente
che ne favorisce il commercio.
.Dicembre: Cosimo de’ Medici, detto il
Vecchio, esule a Venezia in S. Giorgio Maggiore,
farà progettare la biblioteca del convento
da Michelozzo Michelozzi, il grande
architetto fiorentino che porta a Venezia i
primi segni della Rinascenza. La biblioteca
è distrutta dall’incendio del 1614.
1435
.Marzo: Sforza assume il comando della
lega tra Firenze, Venezia e il papa contro il
325
Visconti per un anno [v. 1436].
.Pace di Ferrara (26 aprile) e ratifica (11
maggio) col Visconti. Questa pace, in sostanza,
conferma le condizioni della precedente
[v. 1428]: Bologna e Imola tornano
all’obbedienza del papa, mentre il duca di
Milano lascia agli alleati tutto ciò che hanno
conquistato, ma come al solito il Visconti
non mantiene la parola e fomenta
nuove inimicizie, prova a dividere i collegati,
ma non ci riesce, mentre Genova si
solleva ed entra nella lega. Le nuove ostilità
contro i Visconti cominciano nel 1436.
.17 giugno: muore a Venezia il beato
Pietro Gambacorta di Pisa della Congregazione
dei Girolamini (soppressa nel 1933).
.20 aprile: Venezia e Firenze rinnovano
per dieci anni la lega contro i Visconti.
.23 maggio: Marsilio da Carrara viene
condannato e giustiziato per aver tentato di
togliere Padova ai veneziani su istigazione
del Visconti. Con lui viene decapitato il
padovano Giacomo Scrovegno.
.16 agosto: il Visconti convince il papa a
firmare la pace e indebolisce la coalizione,
ma 15 giorni dopo (30 agosto) la Repubblica
conclude l’alleanza con l’imperatore
Sigismondo.
1436
.26 gennaio: il papa esorta Venezia e Firenze
ad aiutare Genova contro il Visconti
che domina la città. I collegati raccolgono
l’invito e il 29 maggio Genova entra nell’alleanza
veneto-fiorentina.
.30 marzo: dichiarazione di guerra ai Visconti
da parte della Repubblica. Il grande
condottiero Francesco Sforza firma un ingaggio
di 5 anni (27 novembre) al servizio
di Firenze e Venezia.
.Novembre: il cartografo Andrea Bianco
completa il suo Mappamondo, poi conservato
alla Marciana [v. 1468]. Esso fa
parte di un atlante di 10 carte marittime e
ricalca la configurazione della Cosmographia
di Tolomeo: ad est è rappresentato
il Paradiso Terrestre con le sorgenti di
Tigri, Eufrate, Gange, Nilo; Gerusalemme
è posta al centro del planisfero.
1437
.Si riaccende la guerra contro
Milano. A marzo Gonzaga
tenta di aprirsi il passaggio
dell’Adda, stabilisce al di là
del fiume un presidio, ma la
piena primaverile gli impedisce
di costruire il ponte di barche
per far passare la cavalleria. Resta quindi
sulla difensiva e poi, forse temendo di
fare la stessa fine del Carmagnola (perché a
Venezia è ormai malvisto), passa col
Visconti (7 luglio 1438). La Repubblica lo
sostituisce con Sigismondo Pandolfo Malatesta.
.Per estendere i propri domini nella vicina
terraferma, soggetta alla sovranità del
sacro romano imperatore, Venezia deve
chiederne la formale investitura secondo
l’antico diritto pubblico. Il 20 luglio l’imperatore
Sigismondo nomina il doge vicario
imperiale della terraferma sino all’Adda,
escluse Vicenza e Verona, qualche giorno
dopo (29 luglio) rinnova per 9 anni la tregua
con la Repubblica, e infine investe (16
agosto) Marco Dandolo ambasciatore veneziano
del dominio di terraferma. La Repubblica
avrà la piena sovranità dei suoi domini
soltanto con la firma del trattato di alleanza
con il sacro romano imperatore Carlo
V (29 luglio 1523), il quale voleva impedire
a Francesco I, re di Francia, la conquista
della Lombardia.
.21 dicembre: Cosimo de’ Medici viene a
Venezia per comporre le divergenze della
Repubblica con Francesco Sforza condottiero
della lega, ma senza successo.
.Il Brenta, l’antico Medoacus, è reintrodotto
in laguna a Fusina come esperimento
provvisorio. Due anni dopo, constatati i
gravi interramenti arrecati dal fiume fino
in prossimità di S. Marta e il moltiplicarsi
di casi di febbri malariche, si ritorna indietro
[v. 1324] e intanto si studiano i modi
e le vie, come risulta da un documento del
15 febbraio 1444 «per la qual debia esser
menado el fiume de la Brenta per sluntanarla
da Veniexia» (affettuosamente chiamato
al femminile la Brenta per indicare la
sua dolcezza, ma anche un segno di ri-
326
spetto e di timore). Questi studi si allungano
nel tempo e tra un intervento e
l’altro la Brenta viene chiusa a Dolo, estate
1547, e il fiume verrà quindi conosciuto
come Brenta Vecchia e Brenta Nuova. La
Brenta Vecchia è quindi il ramo naturale
minore del fiume poi conosciuto come Naviglio
del Brenta. L’anno seguente, considerato
assolutamente necessario «per il serrar
che si ha fatto de la Brenta vecchia al Dolo
che se inalcino li arzeri dal Dolo fino a Strà
da una et l’altra banda de la Brenta con
ogni possibile prestezza», si decide (3 maggio
1548) l’intestatura della Brenta vecchia.
Il dibattito e gli interventi in ogni caso continuano
e le opinioni di Cristoforo Sabbadino,
il primo consultore della Repubblica
in materia di sicurezza del regime lagunare,
che vuole assolutamente estromettere i
fiumi dalla laguna, e quelle di Alvise Cornaro,
leader dei bonificatori veneti, che
chiede con insistenza l’arginatura della laguna
nel timore che l’acqua salsa danneggi
le coltivazioni dei terreni di recente riscattati
dalla palude, fanno prendere coscienza
in modo nuovo dei problemi fluviali-lagunari.
Essi guardano allo stesso problema da
un differente punto di vista: per Cornaro
l’integrità della laguna deve essere esaminata
in funzione del retroterra; per Sabbadino
invece la sistemazione del retroterra
deve essere subordinata all’equilibrio
della laguna: si arriva così alla decisione di
estromettere le acque della Brenta e del
Bacchiglione, che intanto erano stati immessi
nella laguna di Chioggia, portandovi
gravi danni. Nel 1595 finalmente la Brenta
è deviata a Brondolo, fuori dalla laguna
direttamente in mare. Ma gli altri rami
della Brenta che ancora sfociano in laguna
rischiano di interrare il Porto di Malamocco
[v. 1609].
1438
.8 febbraio: il basileus Giovanni VIII Paleologo
giunge a Venezia per recarsi al concilio
di Ferrara e si ferma in laguna per 18
giorni, ospite del doge. Il cronista al seguito
si sprofonda in elogi per «questa brillante
e grande Venezia, città davvero ammirevole,
la più ammirevole delle città, per la
sua ricchezza, la sua varietà, il suo splendore,
città variopinta e multicolore, degna
di lodi infinite, infine città saggia fra tutte,
che potremmo giustamente definire una
seconda Terra promessa» [in Diehl 115].
.21 aprile: il signore di Ravenna si accorda
con Nicolò Piccinino per cacciare il
presidio veneto.
.25 aprile: la Scuola di S. Marco si trasferisce
da S. Giovanni in Luprio a S. Zanipolo
[v. 1246].
.30 maggio: accordi con il re di Tunisi.
.27 agosto: si restituisce il Polesine al
marchese d’Este [v. 1382].
.Settembre: il Gattamelata si ritira dalla
Lombardia.
.Ottobre: il doge nomina il Gattamelata
capitano generale e gli regala una casa a
Venezia in Campo S. Giovanni e Paolo, già
appartenente al dal Verme.
.3 ottobre: il Piccinino, al servizio del Visconti,
pone Brescia sotto assedio e tutto intorno
erige delle fortificazioni, ma il comandante
delle truppe veneziane, Gattamelata,
riesce a sgusciar via, lasciando un
presidio di 2mila uomini, comandati da
Taddeo d’Este e dal provveditore Francesco
Barbaro, il quale sa infiammare la popolazione
che partecipa così alla difesa.
.10 novembre: contratto con Giovanni e
Bartolomeo Bon per la costruzione della
Porta della Carta, che sarà completata il 9
gennaio 1440. Con la Ca’ d’Oro è questo
uno dei capolavori dell’architettura del gotico
fiorito. Le figure del doge Francesco
Foscari e del Leone sulla sommità della Porta
della Carta saranno salvate dalla distruzione
napoleonica (1797) e conservate nel Museo
del Palazzo. Quelle visibili nel 21° sec.
sono quindi delle copie.
.26 novembre: i nobili che durante i consigli
si ingiuriassero siano giudicati dal
Consiglio dei X.
.Firenze fa una pace separata con il duca
di Milano, ma poi considerati i successi militari
del Piccinino, che s’impadronisce di
Ravenna, espugna i castelli veneziani nel
cremonese, invade il veronese e devasta i
territori di Bergamo e Brescia, ritorna di
nuovo a fianco di Venezia.
327
.Donatello (1386-1466) lavora alla Chiesa
dei Frari, dove, per l’altare della Scuola dei
Fiorentini, realizza il S. Giovanni Battista, la
sua unica scultura esistente a Venezia.
1439
.18 gennaio: nei giorni di Pasqua e Natale
le malefemmine stiano a casa.
.6 marzo: condotta di Niccolò III d’Este
al servizio della lega, ma la paga è coperta
per i due terzi dai veneziani. Di lui si ricorda
che nell’aprile del 1441 scorta, da Ferrara
a Milano, Bianca Maria Visconti, che
deve sposarsi con lo Sforza; le trattative falliscono
per cui rientra con la donna nella
sua città. Le nozze, alfine, saranno celebrate
nel successivo novembre alla conclusione
della Pace di Cremona (1441), ma poi
Niccolò è assalito da un’improvvisa malattia
(dicembre 1441) e muore a Milano. Si
parla di veleno.
.4 maggio: non si predichi nei campi, ma
in chiesa; qualche mese dopo (9 settembre)
il divieto sarà revocato.
.23 giugno: si inviano i vessilli della lega
antiviscontea (formata da Venezia, Firenze e
Genova) a Francesco Sforza (1401-66), che
con la sua forte compagnia rafforza l’esercito
veneziano.
.10 luglio: privilegio di nobiltà al Gattamelata.
.24 luglio: «De notte fu uno pessimo
tempo de vento, tempesta et saette».
.Battaglia navale sul Garda. La Repubblica,
alleata con Firenze e Genova nella
lotta contro Milano, ha già perduto nella
primavera di quest’anno tutto il territorio
della terraferma tranne Bergamo, Brescia,
Verona e Vicenza. Il condottiero dei Visconti,
Piccinino, padrone della pianura
padana, impedisce agli alleati di portare
aiuti a Brescia assediata. A Venezia il Senato
aveva deciso (1° dicembre 1438),
molto probabilmente dietro il consiglio
del Gattamelata, di portare una flottiglia
sul lago di Garda risalendo l’Adige fino al
porto fluviale di Ravazzone, presso Rovereto
e poi tirarla in secco a forza di braccia
e di buoi, superando le pendici del monte
Biavena e trasportandola fino a Torbole,
sulla riva nord-orientale del lago, e qui
calarla in acqua per dirigersi verso Desenzano
e sorprendere la flotta viscontea
all’àncora e distruggerla e comunque approvvigionare
Brescia. Tecnicamente l’o-
328
perazione è condotta dall’ing. Blasius de
Arboribus (o Blasio degli Alberi) e dal
marinaio Nicolò (o Nicola) Sorbolo [v.
1447]. La flottiglia, comandata da Piero
Zen, è composta di 25 grosse barche, 6 galere
e 4 fregate dicono alcuni, Marcantonio
Sabellico, che narra l’episodio 40 anni dopo
e si reca sul posto e parla con testimoni
oculari ci dice che i legni condotti giù
per l’Adige fino a Verona, dipoi condotti
ad un luogo detto Mauro [Mori] e quindi
trainati da bovi fino al Lago di S. Andrea
(in seguito detto Lago di Loppio prima di
interrarsi) per essere poscia trascinati fino
alla ‘Bocca’ di Nago e infine calati nel
Garda a Torbole ..., sono «due galere maggiori,
tre minori, e 25 copani». Cristoforo da
Soldo, ufficiale nella Brescia assediata scrive
che la flotta portata sul lago «tra galie e
brigantini et altri fusti [era di] ben circa
ottanta ...». Pier Candido Decembrio, segretario
di Filippo Maria Visconti scrive che i
veneziani portarono sul Garda «cinque triremi
e circa venti scafi». Flavio Biondi riferisce
che i veneziani portarono «due triremi,
due navi minori e 25 imbarcazioni controcorrente
fino a Verona ...». Heinrich Kretschmayr,
che scrive nel Novecento parla
di 25 barche e 6 galee fluviali. In ogni caso,
lo straordinario e impensabile trasporto
via terra, 5 miglia tra il fiume e la sponda
del lago, viene iniziato a fine febbraio, con
la copertura dell’esercito comandato dal
Gattamelata. Infatti, il 26 febbraio il Senato
ordina al provveditore di mettere in
acqua le «due galee e le altre navi per portare
al Ponale il grano e le vettovaglia». Il
viaggio, secondo il Sabellico, dura tre mesi,
tra difficoltà di ogni genere: spianare, allargare
e costruire strade, rinforzare ponti
per far passare gli enormi carri che portano
le imbarcazioni trainati da centinaia e centinaia
di buoi. Tanta fatica per niente: i milanesi
notano i movimenti dei veneziani e
non si lasciano imbottigliare, reagiscono e
hanno la meglio presso Maderno (20 novembre).
Uno studio ci dice che la flotta
veneziana incrocia quella del Piccinino
presso Maderno il 29 settembre ed è quasi
del tutto distrutta [Cfr. Renier]. Intanto,
lo Sforza era riuscito (16 novembre) a
sloggiare le truppe milanesi del Piccinino
da Verona.
.Settembre: fuoco in Arsenale che, «di
prima mattina, colpiva la casa-bottega del
maestro delle balestre, bruciata insieme con
la contigua officina dei dardi da balestra e
la baracca del bersaglio edificata su di uno
spazio annesso per il collaudo delle stesse
armi» [Calabi 143].
.8 novembre: Francesco della Siega (o
Sega) è nominato 12° cancellier grando.
.26 dicembre: privilegio per la Val Lagarina
(l’ultimo tratto della Val d’Adige, fino
allo sbocco in pianura), a cavallo fra il territorio
di Trento e di Verona.
1440
.6 febbraio: in Arsenale, nel reparto riservato
alla preparazione della polvere da
sparo, si verifica un’esplosione che uccide
due operai e il cavallo adibito a far girare
la macina che col ferro di uno zoccolo aveva
provocato una scintilla ...
.6 marzo: Stefano Contarini viene eletto
procuratore di S. Marco.
.21 marzo: il papa entra nella lega antiviscontea.
.10 aprile: battaglia di Riva sul Lago di
Garda. La battaglia rappresenta la rivincita
del veneziani sul Visconti che l’anno precedente
aveva distrutto la flotta veneziana
trasportata sul lago attraverso i monti.
Questa volta, però, invece di portare le
navi già costruite si preferisce l’assemblaggio
sul posto e quindi si spediscono i pezzi
per via d’acqua lungo l’Adige fino a Ravazzone
e qui sono caricati su 600 carri e
trasportati fino a Torbole, dove vengono
assemblati e le navi varate: «8 galere, 8
galeoni e 7 fuste, al comando del provveditore
Stefano Contarini» [E. Militare Riva
561]. La flotta veneziana, comandata da
Stefano Contarini, ha la meglio su quella
del Visconti, che viene sbaragliata dopo tre
ore di accanita battaglia, poi punta su Riva
e l’attacca, finché la rocca non si arrende
(29 maggio). La flotta del Garda rimarrà in
servizio per le guerre successive e verrà
disarmata nel 1454.
.20 aprile: una delegazione di bresciani
depone il proprio gonfalone nella Basilica di
329
S. Marco e giura obbedienza alla Repubblica.
.5 maggio: passa per Venezia la figlia del
marchese di Monferrato, promessa al re di
Cipro, ed è festeggiata solennemente.
.8 giugno: il Consiglio dei X nomina due
nobili per contrada allo scopo di effettuare
un nuovo censimento, di cui però mancano
i dati conclusivi [Cfr. Beltrami 10], mentre
altri arrivano ad indicare la cifra di 190mila
abitanti nella sola Venezia, isole escluse
[Cfr. Contento 87].
.26 agosto: Lonato, in provincia di Brescia,
accolta nel dominio veneto.
.13 ottobre: eletti tre Savi alle Acque Dolci.
.Novembre: Pluviae et mala temporalia.
.18 dicembre: Francesco Sforza festeggiato
in Venezia.
.Il papa veneziano Eugenio IV sopprime
la sede vescovile di Eraclea e aggrega il territorio
al patriarcato di Grado [v. 1451].
.Interramenti causati dal Piave, che
scorre da Musile a Caposile e raggiunge il
mare al Cavallino, fluendo nell’alveo del
Sile. La Repubblica fa chiudere gli sfoghi in
destra Piave e attivare in sinistra la Tajada
de Rede da S. Donà a Passarella. Poi protegge
il lato destro del fiume con l’argine di S.
Marco, indirizzando così le piene sul versante
di Eraclea e in seguito approfondisce
ulteriormente la Tajada de Rede non ottenendo
però i risultati voluti. Adotta allora
provvedimenti radicali scavando un alveo
da S. Donà a Palazzetto. Il Piave viene
quindi chiuso (intestato) a Musile ed obbligato
a fluire nel territorio eracleense che è
stato nel frattempo recintato da argini così
da diventare un enorme lago con uno sfogo
verso il mare a S. Margherita, vicino a
Caorle. Il lago, però, ha vita breve perché il
Piave, in una delle sue piene, rompe l’argine
a Cortellazzo (1693) e la Republica valuta
opportuno lasciare il fiume fluire nel
letto che si è aperto da solo da Palazzetto al
mare. Lentamente risorge l’ambiente palustre
e i proprietari cercano di coltivare le
‘terre asciutte’, cioè i prati digradanti nella
palude, ma è molto difficile persuadere gli
agricoltori a trasferirvisi perché il territorio
è molto malsano e manca ogni cosa. Nel
1728, un patrizio veneziano, Almorò Giustiniani
Lolin, fa erigere una chiesa dedicata
a Maria, in uno dei punti più elevati. È
l’inizio della ripresa. Intorno alla chiesa
infatti si forma un villaggio, chiamato Grisolera.
GRISOLERA è una frazione di Torcello sino
alla caduta della Repubblica (1797). Il nome
viene dall’abbondanza delle canne
palustri di colore grigio-bruno, dette grisiole,
che gli abitanti del luogo raccolgono
e trasformano in stuoie. Diventa Comune
con la dominazione francese (1806), ma
subentrato il regno Lombardo-Veneto viene
smembrato con l’assegnazione di una
porzione a S. Donà di Piave e una a Cavazuccherina/Jesolo.
In seguito viene ricostruito
(1818). Durante la dominazione
austriaca sono avviati i primi tentativi di
bonifica, ma è con l’annessione del Veneto
all’Italia (1866) che si realizza un risanamento
ambientale generale. Nel 1954 il
paese decide di cambiare nome, riprendendosi
quello storico di Eraclea.
1441
.6 marzo: grazie alla vittoria conseguita
sul Lago di Garda l’anno precedente, Stefano
Contarini diventa procuratore di S. Marco.
Un altro procuratore eletto nel corso
dell’anno è Luigi Gradenigo.
.6 aprile: la Repubblica raggiunge un
accordo col papa veneziano Eugenio IV,
che entra nella lega veneto-fiorentina per
recuperare Bologna.
.7 aprile: una garbinata (libeccio o colpo
di vento con direzione sud ovest) provoca
la morte di 300 persone in laguna e in mare
fa rovesciare 75 imbarcazioni.
.30 aprile: si ampliano le carceri inferiori,
cioè i Pozzi.
.31 luglio: il Visconti, non volendo aderire
alle eccessive richieste dei suoi capitani,
si accorda improvvisamente con il condottiero
dei veneziani Francesco Sforza,
invitandolo a stabilire i termini della pace
e promettendogli in più la figlia Bianca in
moglie, con Cremona per dote. Lo Sforza
comunica l’offerta al provveditore veneziano
al campo, che l’accetta e così si firmano
i patti della tregua (4 agosto). Il
Visconti, dunque nomina (17 agosto) lo
Sforza arbitro nelle questioni con la lega
330
veneto-fiorentina, questi viene a Venezia
(23 agosto) per i preliminari, poi si rompe
la tregua (3 ottobre), ma poi si firma la Pace
di Cremona.
.5 agosto: «Drivasto città nell’Albania co
Pamaliotti vengono a divotione» [Sansovino
29].
.Pace di Cremona (20 novembre). Si chiude
la terza guerra con il Visconti che ha alla
base i patti della precedente Pace di Ferrara
[v. 1428]. I confini fra Milano e Venezia
sono portati all’Adda e la Repubblica aggiunge
al suo Stato da terra Peschiera, Torbole,
Riva, Lonato e Valeggio sul Mincio, e
ottiene il riconoscimento della sovranità su
Brescia e Bergamo.
1442
.26 febbraio: Ravenna è ufficialmente accolta
nella Repubblica.
.Febbraio: si creano tre Procuratori di S.
Marco: Alvise Loredan de supra (il 3), Paolo
Ton de citra (il 10) e Francesco Barbarigo de
ultra (il 17).
.3 marzo: un solo fulmine colpisce i campanili
di S. Giorgio, S. Antonio e S. Pietro.
.17 aprile: contratto con la bottega dei
Bon (scultori) per il coronamento gotico
della chiesa di S. Marco.
.3 maggio: Francesco Sforza e la moglie
Bianca (sposatisi nel 1441) sono festeggiati
a Venezia, ospiti a Ca’ Bernardo [S. Polo].
.28 settembre: Bartolomeo Colleoni, che
era stato al servizio della Repubblica dal
1424 come luogotenente del Carmagnola,
passa con Filippo Maria Visconti perché
offeso dal comportamento di Venezia. Lo
Sforza lo aveva raccomandato perché gli
fossero assegnati come premio per i servigi
resi i castelli di Romano, Antegnate e Covo.
Colleoni per ben tre volte se li vede
togliere e ridare a causa delle alterne vicende
politiche e alla fine decide di passare
con il nemico dei veneziani, ma il Piccinino,
invidioso, lo mette in cattiva luce
presso il Visconti: Colleoni finisce in prigione,
ma dopo la morte di F.M. Visconti e la
creazione della repubblica ambrosiana
riesce a fuggire. Intanto, Francesco Sforza
diventa il nuovo duca di Milano e lo vuole
con sé. Infine, nel 1454, Colleoni ritorna a
servire Venezia fino alla morte.
.18 ottobre: si nominano per la durata di
due anni due Provveditori all’Arsenal, che
dal 1490 diventeranno tre, con lo scopo di
vigilare sul buon funzionamento dell’Arsenale
e suggerire eventuali migliorie. Il più
anziano dei tre avrà nel 1683 il titolo di
Inquisitore all’Arsenale e verrà a sostituire i
tre Inquisitori all’Arsenale che c’erano prima.
I Provveditori devono risiedere a turno per
15 giorni in Arsenale. Ci sarà anche un
Collegio sopra l’Arsenale, con il compito di
valutare i bisogni economici e la disciplina
all’interno dell’Arsenale, e sarà composto
dai tre Provveditori all’Arsenal, dai Patroni
all’Arsenal, da due Savi di Terraferma, da due
Savi agli Ordini, da un capo della Quarantia e
da un savio del Consiglio.
.25 ottobre: il sultano di Babilonia conferma
i privilegi.
.10 novembre: acqua alta eccezionale
con danni di merci e di case: «L’acqua crebbe
4 passi [140 cm] sopra comune». Cade
anche la neve e per il freddo si gela la laguna
e le isole si raggiungono a piedi.
.7 dicembre: Marco Molin viene eletto
procuratore di S. Marco de supra.
1443
.16 gennaio: muore il Gattamelata. La
Repubblica riconoscente consentirà alla vedova
e al figlio di erigere (1453), a proprie
spese, un monumento a Padova, opera del
Donatello.
.25 gennaio: si stabilisce di eleggere non
più due, ma tre Procuratori per ciascuna
delle tre Procuratie [v. 1329].
.20 marzo: il Senato non approva la proposta
di vietare alle donne le vesti di seta e
i broccati d’oro e d’argento.
.11 aprile: gli ebrei non possono avere né
scolari né tenere apprendisti cristiani.
.16 aprile: si organizza in via definitiva
la Scuola di Cancelleria a Palazzo Ducale. È
la scuola più importante della Repubblica.
L’insegnamento di grammatica e retorica
mira innanzitutto a formare uomini di
stato, impiegati, giuristi, amministratori e
archivisti. L’ammissione alla scuola è inizialmente
riservata soltanto a 12 ragazzi
figli dei cittadini [v. 1297], i quali ricevono
331
10 ducati per imparare le humane litterae,
cioè quelle discipline richieste nell’ufficio
di Cancelleria, ovvero saper leggere e scrivere
greco e latino, elementi di diritto e legislazione
veneziana, classificazione delle
carte e dei fondi d’archivio. Si prevede che
dopo una serie di esami lo studente possa
diventare segretario dei consigli o archivista
della Repubblica, mentre gli studenti
migliori possono essere destinati ad
accompagnare gli ambasciatori o i
Provveditori destinati in Levante [Cfr.
Thiriet 89]. Ma succede che i ragazzi in un
primo momento intascano i soldi e poi
decidono di non andare a scuola. Infine
però il Maggior Consiglio riesce a far partire
l’iniziative e comincia così una prima
Scuola di Umanità (13 dicembre 1450) a cui
segue una seconda (1460).
Istruzione scolastica. Oltre alla Scuola di
Cancelleria, a Venezia, città di mercanti e
marinai, esistono numerose scuole private
dove, oltre agli indispensabili complementi
di lettura e scrittura, si insegnano il
greco parlato, il calcolo, la geografia e rudimenti
di diritto. Naturalmente c’è l’istruzione
primaria in ogni sestiere, controllata
dagli ordini religiosi, ma anche le case
private o le parrocchie organizzano
classi di insegnamento per leggere e scrivere
e far di conto. Poi viene l’istruzione
secondaria incentrata sui collegi. Tra tutori
privati assunti dai patrizi o dalla migliore
borghesia mercantile, alcuni dei quali
aprono scuole e pensionati nella loro stessa
abitazione, tra scuole pubbliche e scuole
di umanità, Venezia offre a tutti, patriziato
e cittadini, una possibilità d’istruzione per
affrontare la vita pubblica. Dapprima
appunto tentando la fondazione di una
Scuola di stato (1443) per insegnare grammatica
e retorica, poi creando (1445) una
Scuola pubblica di filosofia e una Scuola pubblica
di medicina. Per quanto riguarda la giurisprudenza
e la teologia, o l’insegnamento
della medicina e delle scienze, il diploma di
laurea lo rilascia soltanto l’Università di
Padova. La cultura, infatti, resta legata a
Padova, dove i rampolli veneziani completano
il loro iter per procacciarsi i gradi accademici
che aprono loro la strada politica e
diplomatica.
Università di Padova. Chi vuole fare studi
approfonditi deve recarsi all’Università di
Padova (fondata nel 1222), unica istituzione
di studi superiori nel dominio veneziano,
che diventerà la prima sede di una
importante scuola filosofica, il primo vero
centro della scienza sperimentale moderna,
guidando il mondo intero nello sviluppo
della medicina e di altre scienze affini,
attraendo studenti e studiosi da tutta l’Europa.
La Repubblica paga alti stipendi per
assicurarsi i professori migliori e poi li
mette anche in concorrenza: incoraggia la
rivalità per attirarsi gli studenti, nominando
due professori per la stessa materia e
chiedendo loro di tenere le lezioni alla
stessa ora. Tra i nomi maggiori: Nicolò Copernico,
polacco, che rivoluziona l’astronomia
con la sua interpretazione eliocentrica
dell’universo; Pietro Pomponazzi
(1462-1524), mantovano, laureato in medicina
a Padova (1487), che vi terrà corsi di
filosofia e pubblicherà (1516) il suo lavoro
più famoso, Sull’immortalità dell’anima;
Girolamo Fracastoro (1478-1553), veronese,
collega e amico di Copernico, che anticipa
lo studio delle malattie infettive; Andrea
Vesalio (1514-64), il famoso anatomi-
332
sta fiammingo, al quale i magistrati veneziani
non faranno mancare cadaveri da sezionare
per la sua grande ricerca; Gabriele
Falloppio (1523-62), che continuerà la tradizione
di Vesalio e darà il proprio nome
all’ovidotto da lui scoperto; alla morte di
Falloppio la cattedra passerà a Girolamo
Fabrici d’Acquapendente (1537-1619), romano,
amico di Paolo Sarpi e di Galileo, il
più grande di tutti gli insegnanti di anatomia
(fa costruire il primo teatro anatomico
nell’Università, ideato da Paolo Sarpi), insegnante
(fra il 1598 e il 1602) di quel William
Harvey cui spetta la dimostrazione
della doppia circolazione del sangue; Galileo
Galilei (1564-1642), lettore di matematica,
rimarrà all’Università di Padova per 18
anni (1592-1610) e quando la lascerà i giorni
d’oro della scienza padovana s’avvieranno
a svanire, mentre rimarrà famosa e
influente la scuola di medicina; Jacopo Zabarella
(1532-89) porterà gli studi filosofici
ad una completa fioritura, considerando
l’anima umana null’altro che una normale
funzione corporea; Cesare Cremonini (morto
nel 1631), erede dell’aristotelismo di Pomponazzi
e Zabarella, persuaderà il Senato a
proibire ai Gesuiti [dal 1550 insediati a Padova
con una scuola sovvenzionata dal
papa] di rilasciare lauree sul suolo veneziano
[v. 1606].
.19 maggio: dedizione di Antivari, città
fortificata con porto in Dalmazia, che la Repubblica
terrà fino al 1573, quando sarà
conquistata dai turchi.
.6 giugno: si decide l’elezione di due
Provveditori ai Pozzi, Canali e Strade. Qualche
anno dopo (28 giugno 1458) la competenza
è demandata ai Provveditori di Comun.
.29 giugno: la Repubblica istituisce il patrocinio
gratuito per gli accusati indigenti.
Viene dunque istituita a Venezia, per la prima
volta in Europa, la difesa d’ufficio a favore
degli indigenti. L’avvocato è scelto dal
giudice tra i migliori del foro veneziano e
deve seguire il processo con il massimo
scrupolo, pena gravi sanzioni. Nel 1537, la
correzione de Advocatis, un testo di grande
modernità, definirà con molta precisione la
professione forense (deontologia professionale,
rapporti con i clienti ...).
.6 luglio: alleanza con Firenze e Bologna.
.27 dicembre: alleanza col duca di Milano.
.Si creano tre Procuratori di S. Marco:
Alvise Venier de citra (12 gennaio), Bartolomeo
Morosini (19 settembre) e Leonardo
Giustinian de ultra (29 dicembre).
333
1444
.26 giugno: alleanza con Lucca.
.17 agosto: Federico Contarini diventa
procuratore di S. Marco.
.23 settembre: il Gonzaga, marchese di
Mantova, il giorno prima di morire, prega
Venezia di dimenticare le offese.
.30 novembre: si rinnova per un decennio
l’alleanza veneto-fiorentina.
.Novembre: i fratelli muranesi Vivarini
dipingono il Paradiso a S. Pantalon.
.Si ricostruisce il Ponte di Rialto in legno
con botteghe.
.Venezia conquista Almissa, nella Dalmazia
centrale tra Spalato (Split) e Macarsca
(Makarska), piazzaforte dei pirati
narentani [v. 840] che vengono dispersi.
Anche Valona e Butrinto (in Albania) passano
sotto la sovranità veneziana.
.10 novembre: battaglia di Varna, combattuta
in territorio bulgaro, sulla costa del
Mar Nero, tra l’esercito turco comandato
dal sultano Murâd II e le armate cristiane
guidate dal cardinale Giuliano Cesarini,
dal re di Polonia e d’Ungheria Ladislao III
e dal nobile ungherese Giovanni Hunyadi.
Quest’ultima crociata, che rappresenta
l’ultima offensiva concertata dei cristiani
contro i turchi, era stata decisa nel 1438
quando il basileus Giovanni VIII aveva firmato
la riunificazione della chiesa ortodossa
con quella cattolica: il papa veneziano
Eugenio IV aveva così proclamato una
crociata (1443) sia per tutelare gli interessi
dei bizantini sia perché la cristianissima
Ungheria era minacciata dai turchi dopo la
perdita di Belgrado (1440). Nel conflitto interviene
Venezia, ma non riesce a cambiare
il risultato della contesa. L’esercito cristiano,
molto meno numeroso di quello turco,
viene annientato: l’impero turco riesce a
mantenere il suo potere nei Balcani e questo
gli faciliterà la successiva presa di Costantinopoli
(1453).
.«Acqua delle Lagune, cresce nella città
con grave danno di mercatanti» [Sansovino
29].
.La marchesa di Ferrara, figlia del re d’Aragona
Alfonso V, in visita a Venezia. Molti si
accalcano sul Ponte di Rialto [v. 1265] per vedere
il corteo di barche e il ponte crolla. Sarà
ricostruito ancora in legno, ma più largo e
levatoio, con botteghe ai lati. Nel 1523 altro
crollo, anche se parziale e ristrutturazione,
ma nel frattempo si fa strada l’idea di
costruirlo in pietra [v. 1588].
1445
.7 gennaio: Sigismondo Pandolfo Malatesta,
signore di Rimini, viene accolto sotto
la protezione della Repubblica.
.Gennaio: si decreta che le scuole di musica,
canto e danza non possono rimanere
aperte di notte.
.17 febbraio: si processa il figlio del doge
Jacopo Foscari, che viene bandito (20 febbraio)
a Nauplia, colpevole di avere violato
la legge che proibisce al doge e ai suoi congiunti
l’accettazione di doni. Il 3 marzo
viene negato alla dogaressa il permesso di
incontrarlo a Trieste, prima che si avvii all’esilio.
L’anno successivo si decide (28 novembre
1446) di confinare Jacopo a Treviso
e nel trevigiano, poi (13 settembre 1447) il
doge ottiene la revoca del confino. Nuovo
processo, senza prove, contro Jacopo (3
gennaio 1451), questa volta accusato della
morte di Almorò Donà che ferito gravemente
in un attentato (5 novembre 1450)
muore due giorni dopo. Jacopo, che si professa
ed è innocente, viene esiliato a Candia
(26 marzo 1451), dove morirà [v. 1457].
.17 marzo: Ubertino da Carrara, nipote e
successore di Marsilio da Carrara, viene
catturato a Padova e decapitato.
.28 aprile: le scuole di scherma possono
sorgere solo a S. Marco e a Rialto.
.12 agosto: i Procuratori de supra costruiscano
de novo un pozzo in Piazza S. Marco
dalla parte di S. Maria de brolio.
.23 agosto: patto con Stefano de Socol
gran voivoda o governatore di Bosnia.
.24 dicembre: Ancona si sottomette alla
Repubblica e poi (19 febbraio 1446) entra
nella lega veneto-fiorentina.
.Guerra contro Milano (1445-54): la Repubblica
si assicura nuove conquiste territoriali,
subisce la sconfitta di Caravaggio [v.
1448], ma poi in un alternarsi di alleanze
giunge alla Pace di Lodi [v. 1454]. A Caravaggio
i milanesi si mostrano superiori nel-
334
l’uso degli schioppettieri,
compagnia di fanteria che
usa un nuovo tipo di
arma: passa di moda «il
vecchio tipo di compagnia
con le sue lance, i balestrieri
e gli scutiferi [...]
sostituito dalla nuova
distinzione tra compagnie
di ‘fuoco’, schioppettieri e
balestrieri, e compagnie
d’assalto, equipaggiate
con spade o lanciotti» [Mallett 103].
.«Acqua delle lagune
cresce nella città con danno degli habitanti»
[Sansovino 29].
.Si eseguono alcune sentenze capitali nel
corso dell’anno: Giovanni Mestemin è decapitato
e bruciato come ladro sacrilego e
sodomita, mentre Marco Belli ed altri sono
impiccati e squartati.
1446
.26 gennaio: assenti i consiglieri il doge
non può ricevere nessuno.
.25 febbraio: accordo con il nuovo sultano
dei turchi, il 19enne Mehemed II (Maometto
II), figlio di Murâd II (uomo di grandi
qualità: dolce e pacifico, giusto, moderato,
clemente). Diversamente dal padre,
egli governerà per trenta anni incutendo
orrore e angoscia all’Occidente.
.11 maggio: accordo con il marchese
d’Este sul regolamento delle fossae e palade
tra Adria e Cavarzere.
.21 giugno: si decreta la coniazione di
nuovi denari piccoli per ovviare alla falsificazione
di quelli correnti e subito dopo si
varano (9 settembre) misure contro i falsari.
.28 settembre: vittoria contro il Visconti
sul Po presso Cremona. La Repubblica era
stata trascinata alla guerra
per proteggere gli interessi
di Francesco Sforza.
.11 novembre:
Pasquale Malipiero viene
eletto procuratore di S.
Marco.
.Muore il beato
Giovanni Tavelli di Tossignano
(presso Bologna),
vissuto a Venezia (1408-1423) prima nel
Monastero di S. Giustina e poi in quello di
S.M. della Visitazione alle Zattere che egli
stesso aveva contribuito ad erigere.
.Muore Leonardo Giustinian (1388-
1446), procuratore di S. Marco e poeta, creatore
di quel genere di poesia cantata che
andrà sotto il nome di veneziana o giustiniana
e che fonde il tono popolare con una lingua
colta ed elegante. Celebri le sue canzonette
e gli strambotti. Ne ricordiamo uno:
Se li arbori sapesser favellare,
E le lor foglie fusseno le lengue,
L'inchiostro fusse l'acqua dello mare,
La terra fusse carta e l'erbe penne
Le tue bellezze non potria contare.
Quando nascesti gli angioli ci venne,
Quando nascesti, colorito giglio,
Tutti li santi furno a quel consiglio.
.Antonio da Molecchietto viene impiccato
con un laccio d’oro, si dice, per aver
avuto l’ardire di rubare nel Tesoro di San
Marco. Un omaggio all’audacia, dunque,
ma perché la vista del cadavere susciti la
giusta impressione, il corpo rimane appeso
per tre giorni.
1447
.18 gennaio: la lega veneto-fiorentina
assolda Lodovico Gonzaga, marchese di
Mantova.
.17 giugno: il Senato concede una pensione
annua al marinaio Nicolò Sorbolo in
riconoscimento dei meriti acquisiti nell’impresa
del trasporto della flotta sul Lago di
Garda [v. 1439 e 1440].
.18 luglio: infierendo la peste, il papa
concede indulgenze ai sacerdoti e ai medici
che assisteranno i contagiati.
.17 agosto: muore senza discendenti
maschi il duca Filippo Maria Visconti e la
Repubblica offre la pace a Milano. Si levano
da più parti le richieste dei pretendenti
e tra questi Francesco Sforza (suo genero),
il duca di Savoia (cognato del defunto), Alfonso
d’Aragona (che dice di vantare un testamento
del Visconti in suo favore), il
duca d’Orléans (figlio della sorella maggiore
del Visconti e quindi nipote). I milanesi
di fronte a questa ingarbugliata situa-
335
zione proclamano l’Aurea Repubblica
Ambrosiana (1447-1450). Ad approfittare
del marasma è la Repubblica di Venezia,
che s’impossessa rapidamente delle città di
Piacenza, Lodi, Crema, Caravaggio, Ghiaradadda;
ma la sconfitta subita a Caravaggio
[v. 1448] la obbligherà a restituire ancora
più rapidamente il maltolto ai milanesi.
.Agosto: dedizione di Lodi, Piacenza e
Pavia.
.16 novembre: Piacenza si arrende allo
Sforza.
1448
.11 aprile: non si navighi in Levante
stante la tensione con i turchi.
.21 maggio: condotta di Bartolomeo
Colleoni.
.16 luglio: Andrea Morosini incendia la
flotta veneziana accerchiata sul Po per renderla
inutilizzabile al nemico e si ritira a
Casalmaggiore, ma qui viene sconfitto (15
settembre) da Francesco Sforza non ancora
signore di Milano.
.5 agosto: si costruisca un condotto per
fare arrivare l’acqua del Brenta a Venezia.
.14 settembre: battaglia di Caravaggio,
presso Bergamo. Appartiene alla guerra intestina
scoppiata alla proclamazione della
repubblica ambrosiana. Il 29 luglio Francesco
Sforza aveva posto l’assedio a Caravaggio,
difesa dal condottiero Matteo Campano
al servizio della Repubblica. A circa
quattro miglia c’era l’esercito comandato
dall’altro condottiero Michele Attendolo, il
quale si era limitato a diverse scaramucce
per disturbare gli assedianti, ma poi ricevuti
gli ordini da Venezia attacca battaglia.
La cavalleria veneziana assalta il campo
degli assedianti, ma viene contemporaneamente
presa alle spalle dalla cavalleria scelta
dello Sforza, frastornata e vinta: Matteo
Campano vista la sconfitta dei suoi si arrende
lo stesso giorno e Caravaggio cade
nelle mani dello Sforza.
.18 ottobre: Trattato di Rivoltella tra la
Repubblica e Francesco Sforza. Quest’ultimo,
non ancora signore di Milano, s’impegna
a restituire le terre prese con le sue
milizie nel bresciano e nel bergamasco, ma
in compenso chiede alla Repubblica di aiutarlo
nelle sue mire sul milanese.
.3 novembre: la Repubblica respinge le
proposte di pace di Milano.
.Si creano due Procuratori di S. Marco:
Piero Michiel (25 agosto) e il futuro doge
Cristoforo Moro (14 settembre), viene eletto
procuratore de ultra.
1449
.30 giugno: cresciuto lo Stato da terra e
aumentati gli obblighi di vigilanza, si creano
tre Provveditori sopra Camere che accentrano
l’amministrazione finanziaria statale
delle città della terraferma, vegliando sulla
effettiva riscossione delle imposte ordinarie
da parte dei Rettori di Terraferma: la
tansa [tassa] personale sull’industria e sul
traffico, il campatico, imposta diretta sui
terreni, la dadia o colta, imposta che si paga
al di qua del Mincio e la taglia ducale, che si
paga al di là del Mincio, salvo alcune eccezioni,
il sussidio ordinario, a cui sono soggetti
tutti i possessori di immobili ad eccezione
dei veneti e degli ecclesiastici, la tassa
di genti d'armi e la tassa degli alloggi di
cavalleria, da cui sono esenti solo i veneti, e
le tasse straordinarie dette de mandato dominii
ed utilizzate per scopi diversi come
l’arginamento di fiumi, la riparazione di
strade e la fabbrica di fortezze [Cfr. Da
Mosto 114].
.8 luglio: Alfonso, re d’Aragona e delle
due Sicilie, dichiara guerra alla Repubblica,
ma un anno dopo (1450) viene siglata la
pace e persino un’alleanza alla quale si uniranno
(1451) il duca di Savoia, Siena e il
marchese del Monferrato per combattere
contro il nuovo duca di Milano Francesco
Sforza alleatosi ai genovesi, al marchese di
Mantova e ai fiorentini.
.20 marzo: Zaccaria Grioni di Candia denuncia
il compaesano Stammati Crassioti
che di notte aveva rubato parecchi preziosi
dal Tesoro di San Marco e aveva bisogno di
aiuto per esportarli. Grioni aveva finto di
accettare, ma poi lo aveva denunciato.
Crassioti finisce sulla forca
e com’era già successo ad
un altro ladro qualche
anno prima viene appeso
ad un laccio d’oro [v.
1446].
.27 aprile: i Signori di
Notte al Criminal non possono
concedere la grazia
per le condanne emesse
dai loro predecessori.
336
.20 maggio: accordi comemrciali con il
Cairo.
.7 settembre: Tommaso Duodo insulta il
doge in Senato.
.11 settembre: Leonardo del Tocco,
duca di Leucade e conte di Cefalonia, si
affida alla protezione veneziana [v. 1224].
.21 settembre: Pace di Venezia. A Milano,
dopo la morte del Visconti (1447) c’è un
nuovo signore, il condottiero Francesco
Sforza che ha sposato Bianca Maria Visconti.
Si stabilisce che con la firma della
pace l’Adda segni il confine fra Milano e
Venezia e lo Sforza tenga per sé Cremona,
Pavia, Parma, Piacenza, Alessandria, Tortona
e Novara. Il duca di Milano finge di
aderire e manda a Venezia il fratello Alessandro
al quale la Repubblica impone di
firmare il trattato. Alessandro s’impunta e
il duca milanese trova così il pretesto per
ritornare alla guerra, consigliato e aiutato
dal signore di Firenze, Cosimo de’ Medici,
che abbandona così l’alleanza con Venezia,
perché vuole che Milano torni ad essere
uno Stato forte, capace di tener testa alla
Repubblica. Da parte sua Venezia, preoccupata
dell’espansionismo dello Sforza,
successore dei Visconti, e abbandonata da
Firenze, si schiera con il re Alfonso d’Aragona
[v. 1450] e altri (la Repubblica di
Siena, il duca di Savoia Luigi, il marchese
del Monferrato Giovanni IV Paleologo). A
fianco dello Sforza scendono Firenze, il
duca di Mantova, Genova e, in seguito, il
re di Francia. Questi gli schieramenti,
pronti a darsi battaglia, ma la caduta di
Costantinopoli (1453) pone fine alle ostilità
perché un nemico da combattere li unisce
tutti [v. 1454].
.26 ottobre: Andrea Donà viene eletto
procuratore di S. Marco de supra.
.La città di Crema, presso Cremona,
passa dalla signoria milanese alla Repubblica
di cui segue le sorti. In qualità di provincia
veneziana, la città ottiene numerosi
privilegi oltre ad una sostanziale autonomia
che le permetteranno la progettazione
di nuove importanti costruzioni: la nuova
337
cinta muraria, la ricostruzione del Palazzo
Comunale, il Palazzo della Notaria (poi Palazzo
Vescovile), il Santuario di Santa Maria
della Croce.
.A Mazzorbo i parrocchiani abbandonano
la Chiesa di S. Cosma e Damiano (le cui
reliquie sono conservate nella Chiesa di S.
Giorgio Maggiore): non sono in grado di
sostenerne le spese, e infatti la demoliscono.
1450
.Aprile: si viene a conoscenza che la città
di Bruges si lamenta perché Venezia ha disertato
il suo porto per quello di Anversa.
.2 luglio: sentenza arbitrale di Lionello,
marchese d’Este, che sancisce la pace tra
Venezia e il re Alfonso d’Aragona. Qualche
mese dopo (24 ottobre) il re si allea con la
Repubblica.
.21 settembre: il giorno di san Teodoro
sia festa solenne.
.5 novembre: è notte, Ermolao Donato,
uno dei capi del Consiglio dei X, sta rincasando
e davanti alla porta di casa è pugnalato
a morte. Dell’assassinio viene incolpato
Jacopo, figlio del doge Francesco
Foscari, che si proclama innocente anche
sotto tortura, ma sospettato d’essere stato il
mandante è relegato a Candia.
.10 novembre: fra’ Giovanni da Capestrano
(presso l’Aquila) predica con successo
in Venezia. Infaticabile organizzatore di
opere di carità, Giovanni morirà il 23 ottobre
1456 e sarà canonizzato nel 1690.
.16 dicembre: per la sicurezza notturna
si decreta che nessuno osi circolare senza
lanterna tre ore dopo il tramonto [v. 1397].
.Si creano due Procuratori di S. Marco:
Michele Venier de supra (20 aprile) e Alvise
Storlato de ultra (14 settembre).
1451
.20 gennaio: Alberto, duca d’Austria,
torna dal giubileo e passa per Venezia.
.25 febbraio: gran terremoto alle due del
mattino.
.24 marzo: lega difensiva con Siena.
.16 aprile: il duca di Savoia e il marchese
di Monferrato abbracciano l’alleanza veneto-aragonese,
stipulata il 24 ottobre 1450.
.12 maggio: Venezia accoglie sotto la sua
protezione gli Ordelaffi, signori di Forlì.
.19 maggio: i dalmati iniziano la costruzione
della Scuola di S. Giorgio dei Schiavoni
[sestiere di Castello]. La scuola, sorta per
soccorrere i marinai connazionali in caso
di malattia o di vecchiaia, prende il nome
appunto dalla comunità dalmata che si
raccoglie quest’anno in corporazione sotto
il patronato dei santi Giorgio, Girolamo e
338
Trifone, protagonisti del ciclo di teleri realizzati
da Vittore Carpaccio all’inizio del
16° secolo. L’edificio è portato a termine
nel 1501, mentre la facciata, ideata da un
proto dell’Arsenale (Giovanni De Zan) è
del 1551.
.28 maggio: si decreta che la porta della
Cancelleria debba essere sempre chiusa e
l’usciere non sappia leggere.
.11 giugno: definitiva sistemazione delle
vertenze finanziarie col patriarca di Aquileia.
.17 luglio: Stefano Cernovich, voivoda o
governatore di Cattaro, accolto sotto la protezione
di Venezia.
.8 ottobre: il papa Niccolò V, constatato
che nel dominio della Repubblica si trovano
due patriarcati, quello di Aquileia con amplissimo
territorio, e quello di Grado, scarsamente
abitato, firma la bolla (Regis aeterni)
con la quale sopprime il patriarcato di Grado
e il vescovado di Castello ed istituisce il patriarcato
di Venezia, per cui si riuniscono in
una sola diocesi la sede patriarcale di Grado
e la sede vescovile di Castello. Ultimo vescovo
di Castello (dal 1433) e primo patriarca di
Venezia (dal 1451) è Lorenzo Giustiniani. In
laguna grandi feste (22 dicembre).
.10 novembre: Venezia accetta Ravenna
in feudo dal papa.
.L’isola greca di Egina si offre alla Repubblica,
che rileva il comando dai franchi
catalani, i quali l’avevano presa subito dopo
la quarta crociata (1204). Nel 1540 Venezia
la cede ai turchi e poi la rioccupa,
dapprima provvisoriamente (1684) e pochi
anni dopo definitivamente (1687) finché
non l’abbandona ai turchi (1714). Nella
Chiesa di S. Giorgio si conserva una iscrizione
del 1533 che si riferisce al governatore
veneziano di Nauplia la cui giurisdizione
copriva anche l’isola di Egina.
1452
.14 febbraio: Venezia risponde genericamente
alla richieste di aiuto del basileus contro
il pericolo turco, dicendo che è disposta a
scendere in campo qualora le potenze europee
o almeno quelle italiane siano pronte a
dare il loro aiuto. Nessuno si muove. Il basileus
torna a chiedere ancora aiuto (16 novembre)
e la Repubblica allora manda una
squadra navale a presidiare Negroponte e
cinque galere a Costantinopoli.
.16 maggio: dichiarazione di guerra a
Firenze, ma poi, mediatore il patriarca Giustiniani,
si firmerà la pace (17 giugno).
.22 maggio: arriva a Venezia ed è accolto
festosamente l’imperatore tedesco Federico
III; quattro giorni dopo lo raggiunge la
moglie, Eleonora di Portogallo. Federico III
ritornerà a Venezia nel 1468.
.Durante l’estate Maometto II fa costruire
sul Bosforo il Castello di Rumelihisari e
impone a tutte le navi di pagare un diritto
di passaggio. Il capitano veneziano Antonio
Rizzo non si piega a questo sopruso:
viene fatto prigioniero e giustiziato.
.29 luglio: uragano e gravi danni in città.
.9 settembre: i da Correggio, provenienti
dall’Emilia sono accolti sotto la protezione
veneziana.
.Si decide d’immettere il fiume Brenta
più addentro al bacino di Malamocco per la
Corbola e per il Canale Maggiore affinché
defluisca verso quel porto. Si decide altresì
di allargare la Corbola e di erigere alti argini
da Mira, Oriago, a Fusina sulla sinistra
della Brenta per evitare straripamenti.
.Si eleggono due Procuratori di S. Marco:
Francesco Barbaro (16 gennaio), procuratore
de citra, e Zuanne Priuli (17 gennaio).
.Si elimina il bersaglio d’arco e di balestre
dal Campo S. Polo, «avendo ciò ottenuto
i nobili colà domiciliati in compenso
dell’ospizio prestato nelle loro case ad
Alberto duca d’Austria, venuto a Venezia
coll’imperatore Federico III e col re
d’Ungheria» [Tassini Curiosità ... 516].
1453
.Febbraio: la Repubblica invia ancora 12
galee per soccorrere Costantinopoli minacciata
dai turchi.
.11 marzo: Giovanni Frangipane, signore
di Veglia, fa testamento nominando erede
Venezia.
.28 aprile: Giacomo Cocco tenta d’incendiare
la flotta turca che dal 6 aprile stringe
d’assedio Costantinopoli.
.7 maggio: Giacomo Loredan, capitano
generale da mar, riceve l’incarico di soccorrere
Costantinopoli, ma giunge quando la
339
città è stata già conquistata da Maometto II.
.29 maggio: i turchi s’impadroniscono
(dopo quasi due mesi d’assedio) di Costantinopoli,
malgrado il coraggio e l’eroismo
di greci, genovesi e veneziani, quest’ultimi
guidati dal bailo Girolamo Minotto, che viene
fatto decapitare insieme al figlio e a diversi
notabili veneziani da Maometto II, il
Conquistatore; gli altri mercanti sono fatti
prigionieri o venduti come schiavi, le loro
case saccheggiate e il loro insediamento
devastato [Cfr. Diehl 145]. Maometto fa tagliare
la testa anche al basileus Costantino
[ironia della storia: un Costantino costruisce
Costantinopoli cristiana e un altro Costantino
la cede ai musulmani] e la espone
ai piedi della statua di Giustiniano presso
la Chiesa di S. Sofia, dove entra a cavallo e
dove era stato sepolto il grande doge Enrico
Dandolo, il vincitore di Costantinopoli
[v. 1204]. La Chiesa di S. Sofia diventa una
moschea e le ceneri del doge Enrico Dandolo
sono disperse. Nell’assalto, l’esercito
turco ha impegnato 160mila uomini dotati
di mezzi d’eccezione, tra cui alcuni cannoni
capaci di lanciare a un miglio bombe di
pietra di 600 kg e quindi in grado di produrre
larghi squarci nelle triplici linee di
mura. Per entrare nel Corno d’Oro, poi,
una settantina di navi sono state trasportate
via terra per aggirare la grossa catena
che lo blocca.
.29 giugno: a Venezia giungono notizie
terribili. Costantinopoli è caduta: è crollato
per sempre il vecchio impero cristiano romano
d’Oriente e si è costituito un nuovo
impero di origine e di religione differenti.
Alvise Diedo e altri 300 nobili veneziani si
sono imbarcati, mentre Gabriele Trevisan
con 30 nobili e 300 popolani sono caduti in
mano turca. L’ultimo bailo Girolamo Minotto
è stato decapitato assieme
al figlio e altri sette
veneziani perché considerati
nemici dichiarati del
nuovo sovrano turco.
Altri 50 nobili sono stati
uccisi in altra maniera.
Venezia manda Bartolomeo
Marcello a trattare la
pace con i turchi per tutelare
il suo commercio marittimo, mentre la
squadra navale continua a stazionare
davanti a Negroponte. Vista la situazione,
s’interdisce intanto il commercio con il Levante,
dove anche Genova ha le sue perdite
al punto che le sue navi spariranno dal
Mar Egeo. Venezia, infine, si accorderà con
Maometto (1454), il quale concederà ai
veneziani il diritto di commerciare nell’impero
ottomano in cambio di una tassa ad
valorem del 2 per cento, ma qualche anno
dopo (1460) la porterà al 5 per cento, un
punto in più di quella pagata dai sudditi
ottomani [Cfr. McNeill 128]. L’accettazione
veneziana dello status quo rientra nella
superiore politica della Repubblica, che di
solito si affida alla guerra come ultima
risorsa, quando è in pericolo la sua stessa
sopravvivenza. La guerra è infatti considerata
non soltanto costosa in termini di investimenti
e vite umane, ma anche apportatrice
di danni immensi al libero flusso del
commercio. Con la caduta di
Costantinopoli nelle mani degli islamici,
Venezia è vista e vuole imporsi sullo scenario
internazionale come l’erede dell’autorità
politica dell’impero romano d’Oriente,
ovvero Venezia continuatrice di Costantinopoli.
Da qui il desiderio del governo
veneziano di confermare questo assunto,
assegnando all’arte il compito di visualizzare,
nell’ambiente lagunare, questa ideologia
politica e religiosa, incoraggiando in
modi diversi, anche con l’architettura,
un’esplicita evocazione bizantina. Simbolo
e sigillo ufficiale di questa eredità ideale,
cioè Venezia nuova Costantinopoli, è rappresentato
dal dono della propria biblioteca
di manoscritti greci che il cardinale
Bessarione, greco, ma patrizio veneto, fa
alla Repubblica (1468).
340
.Per rendere più facile la difesa contro i
turchi, Venezia rivede l’organizzazione del
suo Stato da mar e decide di restringere «le
autonomie nazionali delle colonie», raccogliendole
«in un’unica amministrazione, la
quale rimetteva al goveno centrale l’approvazione
dei più importanti atti militari e
finanziarî. Quindi, abbandonati al loro destino
Costantinopoli e gli stretti, le difese si
arretrarono nell’Egeo, come dietro a un baluardo
inespugnabile» [Molmenti II 2].
.Skyros, Skiathos e Skopelos si concedono
a Venezia.
.Da quest’anno la tassazione diretta, che
nel passato era stata imposta come misura
d’emergenza, diventa permanente [v. 1463].
.Il doge Francesco Foscari acquista dalla
Repubblica, la ‘casa delle due torri’, edificata
alla fine del XIV secolo dalla famiglia
dei Giustinian, poi ceduta al Senato, che a
sua volta la concede a Gianfrancesco Gonzaga,
marchese di Mantova, comandante
delle truppe venete nella guerra contro il
Visconti, per assegnarla in seguito, nel
1438, caduto in disgrazia il Gonzaga, al
nuovo condottiero di ventura Francesco
Sforza, cui viene confiscata nel 1447. Il doge
decide di demolire la costruzione e di
edificarne una nuova, sul bordo del Canal
Grande, a differenza della precedente, che
era situata più all’interno del lotto di terreno,
probabilmente per dare maggior risalto
a quella che è destinata a divenire la residenza
principale della famiglia, posta in
una posizione straordinaria, nel luogo di
maggior visibilità, in volta de Canal tra il Rio
di S. Pantalon (poi Rio Nuovo) e il Canal
Grande. L’edificio diventato infine proprietà
del Comune e quindi sede dell’Università
Ca’ Foscari è oggetto di un complesso
restauro conservativo, conclusosi nel 2005.
1454
.7 gennaio: Giovanni de Prioli viene
eletto procuratore di S. Marco de citra.
.10 gennaio: entrano in vigore le leggi
straordinarie che impongono tasse, contributi
vari e forzosi per turare le enormi falle
finanziarie aperte dalla guerra persa contro
i turchi, che si sono impadroniti (1453)
di Costantinopoli, chiudendo alla Dominante
le principali vie del suo commercio
con il Levante.
.22 gennaio: l’imperatore Federico III
invita la Repubblica alla Dieta di Ratisbona
indetta per la crociata.
.4 febbraio: il papa decide di inviare delle
navi a Costantinopoli e la Repubblica applaude
a questa iniziativa.
.7 marzo: Venezia si allea con Alfonso
d’Aragona e col Comune di Siena [v. 1449].
.9 aprile: Pace di Lodi. L’impressione suscitata
in Europa dalla caduta di Costantinopoli
in mano turca spinge gli stati italiani
a sospendere le ostilità interne. Un fatto
enorme era accaduto e ci vorranno 40 anni
di riflessione per riaversi ... Con la Pace
di Lodi finisce dunque la guerra tra Milano
e Venezia dopo oltre mezzo secolo di continue
lotte per il predominio politico in Italia.
La Repubblica si vede riconosciuto il
possesso dei territori veneti fino all’Adda,
che viene così a formare il confine fra i due
stati. Lodi, Piacenza, Crema, Caravaggio e
il territorio della Ghiaradadda (ricca zona
cerealicola tra Bergamo e Cremona) diventano
veneziani. A questo punto, l’allargamento
dei territori in terraferma è notevole
e Venezia si può considerare uno degli Stati
più potenti d’Italia: a nord tutto il Friuli e il
Trentino fino a Rovereto; ad est l’Istria; a
Sud fino a Ravenna, ad Ovest fino a Piacenza.
Un dominio, in altre parole, «che va
341
dall’Isonzo all’Adda, dalle falde delle Alpi
al Po, e comprende il Veneto euganeo, il
Friuli, il Cadore, le province di Brescia e
Bergamo, parte del Cremonese e del Trentino,
l’Istria e si estende nel litorale dalmato.
Tutto questo senza contare i possedimenti
oltre Po, come Ravenna, data alla Repubblica
in feudo da papa Niccolò V»
[Rendina 235-6]. Questo ampio dominio
sarà però causa di gelosie insanabili con
accuse di mire espansionistiche tendenti
alla creazione di una monarchia d’Italia; insomma,
comincia adesso tutta una propaganda
antiveneziana che per la verità aveva
fatto il suo esordio nel 1450 quando
l’ambasciatore milanese a Roma aveva riferito
al papa che i veneziani sono «homini
diabolici et che non hano honore, coscientia, [...]
che cercano di conquistare l’Italia» [in Coccon
37]. Al momento però, seguendo i principi
ispiratori della Pace di Lodi (fine delle lotte
intestine italiane e coesione contro gli stranieri),
i 5 maggiori stati italiani, Venezia,
Milano, Firenze, Roma e Napoli costituiscono
(agosto 1454) la Lega italica avente
una duplice garanzia: mantenimento degli
equilibri fra gli stati italiani e difesa contro
le ambizioni straniere (in particolare quelle
francesi), massimamente contro i turchi.
.14 aprile: si promulga in Piazza S. Marco
la Pace di Lodi.
.18 aprile: Pace di Venezia con i turchi.
Nel Levante la situazione si è fatta grave,
l’impero romano d’Oriente è caduto per
sempre e adesso Costantinopoli è in mano
turca. Il quartiere veneziano è stato distrutto
e i nobili che non sono riusciti a
fuggire giustiziati. Venezia non ci tiene a
intraprendere una guerra e cerca di accordarsi,
riconoscendo il sultanato, ottenendo
l’insediamento del nuovo bailo a Costantinopoli
e mantenendo dietro il pagamento
di un tributo quasi tutti i possedimenti e i
propri privilegi commerciali in Oriente:
«Venezia conserva Scio, l’Eubea ed Egina,
nonché il diritto in esclusiva per i traffici
commerciali nel territorio turco» [Rendina
236] ed ottiene anche Lemno, Imbro e
Samotracia, accettando di pagare il 2 per
cento che i turchi esigono sulle importazioni.
I genovesi non riescono ad accordarsi
e subiscono la sottrazione di Chio, Eno e
Lesbo, mentre i veneziani gongolano
anche perché, approfittando della loro disfatta
ottengono da Maometto una serie di
concessioni vantaggiose, come i diritti di
sfruttamento dell’allume di Focea, quelli
delle miniere di rame, delle manifatture di
sapone e altro [Cfr. Diehl 146]. Ma i turchi
sono infidi e presto minacceranno i possedimenti
veneziani: nel 1460 soccombono
sia il ducato di Atene sia il principato di
Morea, poi sarà la volta di Argo (1463) che
aprirà un lunga guerra.
.Maggio: Scutari, governata da Antonio
Loredan, resiste all’attacco dei turchi, che
alla fine si ritirano, dirigendo su Lepanto
difesa dallo stesso Loredan con 32 galere.
.29 luglio: uragano e gravi danni.
.8 agosto: parte Alvise Da Mosto con la
flotta per le Fiandre capitanata da Marco
Zeno. Nella sosta a Gibilterrra viene convinto
dall’infante D. Enrico di Portogallo
che gli offre una caravella per scoprire le
coste dell’Africa. Alvise si spinge così fino
alle foci del Gambia, scopre le isole del
Capo Verde e poi ritorna in Portogallo.
.30 agosto: alleanza per 25 anni con Firenze
e il duca di Milano, subito estesa al
duca di Modena e al Comune di Bologna.
L’anno successivo (26 gennaio 1455) entreranno
nell’alleanza anche il papa e il re Alfonso
d’Aragona.
.11 settembre: fallisce il banco di Benedetto
Soranzo e fratelli.
.La sorveglianza sui boschi, che in precedenza
era affidata alla Giustizia Vecchia,
passa adesso ad una apposita magistratura,
in origine di un solo membro, poi nel
1468 di due e infine dal 1677 di tre: si chiamano
Provveditori ai Boschi, ma poi essendo
accresciute le loro competenze con l’aggiunta
della materia della legna e con l’esazione
del dazio relativo (1532), l’antica
denominazione è mutata in quella di Provveditori
alle Legna e Boschi. Ad essi sono aggiunti
col tempo due Sopraprovveditori alle
Legna e Boschi, i quali, insieme coi primi,
deliberano i provvedimenti amministrativi
e decidono gli appelli della Terraferma,
della Dalmazia e dell’Istria, mentre da soli
giudicano sugli appelli contro gli atti dei
342
Provveditori che: vigilano
sui boschi, ne regolano il
taglio annuale, concedono
licenze per i tagli sia dei
boschi pubblici che dei
privati, vegliano sulla distribuzione
e vendita della
legna, in modo da tenerne
sempre rifornita la capitale.
Sfuggono alla sua competenza
il bosco del
Cansiglio, sottoposto al
reggimento dell’Arsenale e quelli del
Montello e di Montona [v. 1590] che hanno
apposite magistrature [Cfr. Da Mosto 195].
1455
.28 febbraio: il Senato proibisce alle
donne di adornarsi il capo con gioielli.
.10 marzo: Colleoni, che ha già servito la
Repubblica durante le fasi cruciali della seconda,
terza e quarta guerra contro i Visconti,
riceve adesso il comando di capitano
generale delle forze terrestri veneziane e lo
terrà fino alla morte (1475), ma gli toccherà
in sorte di non più combattere. Egli, infatti
trascorrerà questo periodo finale della sua
vita in ozio e negli splendori quasi regali
del castello di Malpaga presso Bergamo,
difeso da 600 cavalieri [v. 1475].
.20 marzo: non sia lecito privare delle
vesti i condannati innanzi al supplizio.
.26 marzo: trattato col duca di Modena.
.22 aprile: coloro che sono stati banditi
dalla città non possono più farsi chierici
per ritornarvi impunemente.
.9 maggio: il doge investe i conti di
Gorizia dei feudi friulani.
.11 maggio: le reliquie di sant’Atanasio
(295-373), vescovo e uno dei trentatré dottori
della Chiesa cattolica, portate a Venezia
da Costantinopoli dal mercante Domenico
Zottarello, vengono trasferite dal patriarca
Giustiniani nel Monastero Benedettino di S.
Croce alla Giudecca. Il corpo risulta acefalo,
perché il capo è custodito nella chiesa di S.
Zulian da dove scompare nell’incendio del
1705. Con la soppressione del monastero
nel 1806, il corpo sarà traslato (1810) nella
Chiesa di S. Zaccaria. Nel 1961 lo studioso D.
Stiernon solleverà il problema dell’autenticità
delle reliquie, che per lui non sarebbero
quelle del patriarca alessandrino, ma
dell’omonimo patriarca di Costantinopoli.
.17 dicembre: crolla il campanile di S.
Angelo e il cronista annota che era stato
«dianzi dirizzato da un ingegnier bolognese».
.Il cronista scrive che i frati della Chiesa
di S. Stefano fanno costruire «un ponte de
piera, et una porta che passa sopra el rio, et
va nel suo convento».
1456
.8 gennaio: muore Lorenzo Giustiniani
(1381-1456), ultimo vescovo di Castello e
primo patriarca di Venezia. Venerato come
santo, aveva fondato nel 1404 la congregazione
dei Canonici regolari di S. Giorgio in
Alga insieme ad altri due patrizi veneziani,
Antonio Correr e Gabriele Condulmer.
Quest’ultimo, eletto papa col nome di Eugenio
IV nel 1433, aveva nominato Lorenzo
Giustiniani vescovo di Castello, mentre il
papa Niccolò V, ne aveva decretato nel 1451
il trasferimento della dignità patriarcale da
Grado alla sede di Venezia. Dichiarato beato
subito dopo la morte e celebrato in un
dipinto di Gentile Bellini (1465), Lorenzo
Giustiniani sarà canonizzato il 16 ottobre
1690 da papa Alessandro VIII, ma la pubblicazione
ufficiale si avrà soltanto con il
papa Benedetto XIII nel 1727.
.23 gennaio: il nuovo patriarca è Maffeo
Contarini.
.19 marzo: si giustizia il prete Vittore da
Malamocco. Di notte si era introdotto in
casa di Mauro d’Otranto, un altro prete,
mansionario della Basilica di S. Marco per
derubarlo. Scoperto da questi, dopo una
lotta furibonda gli conficcava un coltello nel
collo uccidendolo. Dopo essere stato spretato
il Vittore viene condannato e impiccato.
.9 ottobre: si confermano per ulteriori
trenta anni i precedenti favorevoli accordi
commerciali con l’importante scalo di Tunisi.
.Ottobre: la peste colpisce Venezia.
.10 novembre: il medico Pietro Tommasi
dispone per testamento la fondazione di un
ospizio di 12 stanze in Calle del Carro
[sestiere di S. Marco], affidandolo al piovano
di S. Moisè. L’ospizio chiuderà nel 1925.
343
.La Repubblica crea la Società di San
Marco, ovvero una compagnia di mercenari,
che arruola le cosiddette lanze spezzate
dei Gatteschi (i mercenari che facevano
parte della compagnia del Gattamelata), e
che verrà sciolta nel 1482. Le lanze spezzate
sono una forma organizzativa alternativa
della cavalleria pesante, cioè compagnie
composte di veterani allo sbando il
cui condottiero è caduto sul campo o è
morto o si è ritirato. Le lanze spezzate sono
dunque ingaggiate direttamente dallo
Stato. Negli ultimi anni prima del 1430,
quando la Repubblica comincia a creare
un esercito permanente, Venezia dispone
gia di 200 lanze spezzate, ma la prima grossa
compagnia ad essere interamente
assorbita è quella di Roberto da Montalboldo,
caduto nella campagna del 1448. I
componenti della compagnia di Roberto
vengono chiamati Roberteschi, ad indicarne
la provenienza. Poi avremo i Gatteschi,
appartenenti alla compagnia del Gattamelata,
i Colleoneschi (che formano la Società
nuova di San Marco, fondata nel dicembre
1477) e altri [Cfr. Mallett 90-3].
All’Archivio di Stato esiste un indice dei
Cavalieri di San Marco che arriva al 1792,
ma si sa che l’ordine si scioglie con la fine
della Repubblica. Il titolo cavalleresco è
conferito a benemeriti cittadini dal doge e
in seguito anche dal Senato o direttamente
dal Maggior Consiglio. I cavalieri ricevono
una collana d’oro e una croce lavorata
e promettono di difendere la Repubblica
contro gli infedeli [v. 1976].
1457
.11 gennaio: Maddaleno Contarini viene
eletto procuratore di S. Marco.
.12 gennaio: Jacopo Foscari muore in
esilio, forse assassinato. Jacopo, unico figlio
maschio del doge, era stato processato
tre volte e tre volte condannato. Il doge,
impotente ad intervenire, era stato costretto
ad avallare le sentenze. Esiliato dapprima
a Nauplia per cose di poco conto [v.
1445] si era deciso poi (28 novembre 1446)
di confinarlo a Treviso e infine revocare la
condanna. Tornato a Venezia, Jacopo viene
sospettato e processato per l’uccisione di
Almorò Donà (5 dicembre 1450), uno dei
tre capi del Consiglio dei X, e dunque
ancora condannato all’esilio nella prigione
di Canea a Creta, dove appunto muore. Il
vecchio doge, malato e prostrato dalla
notizia della morte del figlio, viene obbligato
ad abdicare e deposto in modo brutale
dopo aver servito la patria per oltre
trent’anni (dal 1423 al 1457). Ma contro il
doge c’è forse un accanimento dettato dall’acrimonia
di alcune famiglie toccate
negli interessi dalle lunghe guerre, dai
prestiti forzosi [v. 1454], che hanno svuotato
le casse dei ricchi privati e inflazionato
i titoli di prestito statali [Tommaso
Mocenigo nel suo testamento aveva detto:
non fate Francesco Foscari doge, è fatuo e
ambizioso, penserà soltanto alla guerra e
immiserirà lo Stato]. Con la scusa che il
doge presenzia sempre meno alle sedute,
il Consiglio dei X ne decide (21 ottobre)
l’abdicazione e la mattina del 23 ottobre
invia tre nobili a Palazzo Ducale che gli
prendono il corno ducale e gli spezzano
l’anello, intimandogli di abdicare e lasciare
il Palazzo entro otto giorni, pena la confisca
di tutti i beni. Affranto, il vecchio
doge si ritira nella sua casa privata a S.
Barnaba e qui muore il 1° novembre, due
giorni dopo l’elezione del nuovo doge.
Viene sepolto nella Chiesa dei Frari. Tra le
famiglie fedeli al vecchio doge serpeggia
un forte malcontento: data l’età, il suo
stato di salute e i problemi familiari, quella
grande umiliazione doveva essergli
risparmiata, anche perché la decisione del
Consiglio dei X non era stata sottoposta al
Maggior Consiglio. Per tacitare gli animi,
il Consiglio dei X impone i funerali di Stato,
la moglie li rifiuta, giudicando il loro
comportamento ipocrita, ma i Dieci all’umiliazione
aggiungono la prepotenza: la
salma, vestita con tutti i paramenti e le
insegne dogali, viene esposta per tre giorni
nella Sala dei Signori di Notte e poi portata
in processione per le calli fino alla
Chiesa dei Frari per la sepoltura, seguita
dal neo doge che per rispetto veste ancora
344
gli abiti senatoriali. Ma il comportamento
tenuto dal Consiglio dei X nei confronti
del vecchio doge non passerà tra l’indifferenza
generale; infatti, il 25 ottobre 1458 il
Maggior Consiglio promulgherà leggi che
ne limitano i poteri, vietando espressamente
l’interferenza e l’ingerenza su questioni
riguardanti il doge e la sua Promissione.
Il Consiglio dei X viene anche ammonito
con pubblico rimprovero nel quale
gli viene ricordato che «l‘eccelso consiglio
è stato creato, non per provocare scandali,
ma per impedire che si verifichino». La
vicenda di Francesco Foscari e del figlio
Jacopo farà nascere il mito romantico dei
due Foscari e tra l’altro ispirerà un’opera
musicale in tre atti a Giuseppe Verdi, I due
Foscari, su libretto del tipografo-poeta muranese
Francesco Maria Piave (1810-76),
che ha come fonte letteraria The Two
Foscari (1822) del poeta inglese Lord George
Gordon Byron.
.21 febbraio: privilegi commerciali sanciti
da Corneto (poi Tarquinia Corneto).
.22 giugno: accordo tra mercanti veneziani,
genovesi, fiorentini e lucchesi in
Inghilterra.
.25 ottobre: si prepara la Promissione Ducale
per il nuovo doge e tra le novità l’obbligo
per il doge di ascoltare la santa messa
in S. Marco tre volte alla settimana.
.Si elegge il 66° doge, Pasquale Malipiero
(30 ottobre 1457-5 maggio 1462) ha 65
anni, non ha avuto grandi trascorsi né meriti
particolari, a parte forse l’essere stato
tra i più accaniti contro Francesco Foscari.
La sua casata è comunque ritenuta molto
antica, derivata forse da Pilemene, re di
Paflagonia, venuto in Italia da Troia con
Antenore [Cfr. Da Mosto 118]. Del suo dogado
si segnala il fatto che il doge è il primo
ad indossare abiti di seta, mentre la
moglie, Giovanna Dandolo, alla quale sarà
dedicato il primo libro pubblicato a Venezia
(le Epistolae ad familiares di Cicerone,
stampate pesso la bottega di Giovanni da
Spira nel 1469), darà inizio alla lavorazione
dei merletti, un’attività trasformata in
seguito in una vera e propria industria da
Morosina Morosini [v. 1595].
.6 novembre: Antonio Diedo viene eletto
procuratore di S. Marco de ultra.
.«Terremoto notabile, con danno di molti
luoghi debili nella città» [Sansovino 30].
1458
.8 febbraio: più non si concedano per
festini privati le sale Nuova e Nuovissima
del Consiglio dei X.
.9 marzo: Nicolò Bernardo viene eletto
procuratore di S. Marco.
.26 giugno: si esegue una diversione
‘alta’ del Brenta a partire da poco sopra
Dolo, lasciando Sambruson ad ovest e terminando
nel Canal di Lugo.
.16 agosto: il gioco dei dadi è permesso
solo nella Loggia di Rialto (poi sede della
pescheria) e in Piazza fra le due Colonne.
.25 ottobre: leggi limitatrici dei poteri
del Consiglio dei X.
.Dicembre: si rifà il Ponte di Rialto ancora
in legno, ma con le botteghe.
1459
.17 aprile: accordo con Borso d’Este per
la navigazione nell’Adige.
.22 ottobre: Pio II proclama la crociata.
.10 novembre: si nominano 3 conservatori
della Sanità.
.Muore fra’ Mauro, monaco camaldolese,
residente nel monastero di S. Michele in
Isola, autore del Mappamondo, «incomparabile
planisfero ispiratore di progresso geografico
ed astronomico», capolavoro della
cartografia medioevale, iniziato intorno al
1450. Il Mappamondo è la sintesi delle conoscenze
scientifiche che nel tempo erano
giunte a Venezia da ogni parte del mondo.
Esso offre, quindi, l’immagine del mondo
com’è conosciuta a Venezia. Era stato commissionato
sembra da Enrico il Navigatore
(1394-1460), che si accingeva ad esplorare
la costa africana ed aveva bisogno di una
mappa precisa e circostanziata. Fra’ Mauro
iniziò a lavorare a questa mappa nel 1457,
avendo come assistente Andrea Bianco, che
si suppone la completò dopo la morte del
frate in quanto sul retro compare la scritta
345
26 agosto 1460. Una copia della mappa,
grosso modo circolare (cm 196 x 193), montata
in una cornice quadrata, è conservata
alla Marciana [v. 1468].
.Si creano due Procuratori di S. Marco:
Luca Pesaro de ultra (24 marzo) e Orsatto
Giustinian de citra (29 marzo).
1460
.27 febbraio: si rilevi la mappa del dominio
di terraferma.
.26 marzo: muore il patriarca Maffeo
Contarini e in seguito sarà dichiarato beato.
Pochi giorni dopo viene eletto (7 aprile)
Andrea Bondumier, 3° patriarca.
.18 aprile: vendita del palazzo a S. Silvestro
già del patriarca di Grado.
.14 maggio: Colleoni confermato capitano
generale dell’esercito di terra.
.12 agosto: Mattio Vitturi viene eletto
procuratore di S. Marco de citra.
.2 settembre: si vieta di fabbricare in
città polveri piriche o candele di sego.
.4 ottobre: Giorgio da Trebisonda (Creta
1395-Roma 1473) offre alla Repubblica la
versione latina delle Leggi di Platone e gli è
concesso di aprire a Venezia una scuola privata
di greco.
.Ottobre: costruzione della Porta di Terra
dell’Arsenale, uno dei primi esempi del
Rinascimento veneziano. È opera di fra‘
Giocondo di Verona. In seguito la porta sarà
arricchita da una terrazza cancellata
(1682) e dalla collocazione (tra il 1692 e il
1694) di sei statue (Abbondanza, Bellona,
Giustizia, Marte, Nettuno e Vigilanza) per
celebrare le vittorie di Francesco Morosini.
.La famiglia Pisani costruisce il Palazzo
Pisani-Moretta [sestiere di San Polo] tra il
Ponte di Rialto e Ca’ Foscari. Eretto in stile
gotico fiorito, subisce in seguito modifiche
e restauri, fino ad assumere l’aspetto definitivo
nel 18° secolo. L’imponenza architettonica
della facciata è dovuta alle splendide
finestre gotiche dei due piani principali.
La decorazione barocca all’interno è
opera di G.B. Tiepolo, J. Guarana, G. Diziani,
G. Angeli. L’imponente scalone a duplice
rampa che porta all’ultimo piano appartiene
anch’esso al periodo barocco, costruito
in sostituzione dell’antica scala gotica
esterna.
1461
.13 giugno: trattato commerciale
con il sultano d’Egitto,
che conferma i privilegi
ai veneziani.
.5 settembre: la città di
Sluis nei Paesi Bassi chiede
che le mude dirette in
Fiandra tocchino quel
porto.
.20 ottobre: si ribadisce
che non è lecito sequestrare bovini o attrezzi
agricoli fosse anche per debiti verso lo
Stato.
1462
.Il dux pacificus, come viene soprannominato
Pasquale Malipiero, si spegne il 5
maggio ed è sepolto nella Chiesa di S. Giovanni
e Paolo. Il monumento funebre è realizzato
da Pietro Solari detto il Lombardo.
.9 maggio: il titolo di Comune Veneciarum
o Comune di Venezia viene sostituito
da quello di Dominio o Signoria di Venezia.
Pertanto, a partire da questa data, la Repubblica
di Venezia sarà anche chiamata
Serenissima (per significare purezza e pacifismo
o sovranità serena) o Dominante. Un
documento di due mesi prima (9 marzo)
usa ancora il termine Città de Rialto per
riferirsi alla città, che già dopo il Mille
sembra si cominci a chiamare Venecia o
Venezia.
.I lunedì siano destinati alle udienze del
doge. Questi non riceva ambasciatori se
non alla presenza di almeno quattro consiglieri
e due Capi di XL.
.Si elegge il 67° doge, Cristoforo Moro
(12 maggio 1462-9 novembre 1471). Ha 68
anni. Sul recto delle monete coniate sotto il
suo dogado fa scrivere Religionis et Iusticiae
Cultor. È un bigotto di lunga pezza, casto
sin da giovane, quando si rifiuta ad una
monaca che è scappata dal convento per
unirsi a lui ... È però un uomo con una solida
esperienza amministrativa. Eletto doge
riceve consigli dall’amico frate camaldolese
Mauro Lapi di Firenze, che gli raccomanda
di imporre il taglio dei capelli agli
346
zazzeroni del tempo e
proibire i lunghi strascichi
alle ragazze. Coltiva rapporti
amichevoli con il
papato e rinverdirà l’invito
di Pio II ad una crociata
[v. 1463]. Le cronache lo
dipingono come avaro e
ipocrita, un po’ pavido,
mal visto e disprezzato.
Durante il suo dogado
sparisce ogni ricordo del
governo democratico con la sostituzione
definitiva negli atti pubblici della denominazione
di Dominio o Signoria a quella di
Comune Veneciarum [Cfr. Da Mosto 120].
.20 agosto: si eleggono due Savi all’Escavo
del Canal Grande.
.13 dicembre: un frammento della calotta
cranica di san Giorgio martire, proveniente
da Egina è offerto al Monastero di S. Giorgio.
.Si varano gli Statuti di Torcello.
.I turchi si prendono Argo e allora la
Repubblica dichiara loro guerra [v. 1463],
inviando un grosso esercito in Oriente
sotto il comando di Bertoldo d’Este [v.
1463].
.Monemvasia (Malvasia in veneziano),
porto privilegiato per imbarcare l’aromatico
e inebriante vino della Grecia, si concede
a Venezia. L’isola sarà ceduta ai turchi
nell’ambito di un trattato di pace [v. 1540],
ma verrà poi ripresa (1690) dopo un assedio
durato tre anni. Nel 1715 i veneziani
capitoleranno senza combattere.
.Nel corso dell’anno si creano tre Procuratori
di S. Marco de ultra: Nicolò Contarini
(1° marzo), Francesco Zane (16 marzo) e
Nicolò Soranzo (17 luglio).
.Cristoforo di
Villabona, e Giovanni Orlando
sono impiccati con
l’accusa di tradimento,
avendo tramato di far passare
ai nemici una città
dello Stato.
1463
.23 febbraio:
Ferdinando di Napoli conferma
i privilegi.
.5 marzo: si consegna nella Chiesa di S.
Marco lo stendardo del comando ad Alvise
Loredan, nominato capitano generale della
prevista spedizione contro i turchi.
.2 aprile: Andrea Contarini viene eletto
procuratore di S. Marco de supra.
.5 maggio: Novello Malatesta, signore di
Cesena, cede a Venezia i diritti su Cervia e
le saline.
.1° giugno: privilegio di nobiltà al cardinale
Bessarione.
.13 giugno: trattato di commercio e protezione
col bano di Croazia.
.15 giugno: la Repubblica ha bisogno
assoluto di denaro per affrontare la guerra
contro i turchi e così, accanto al vecchio sistema
dei prestiti statali, è costretta ad imporre
(dopo un accurato censimento catastale,
di fatto una redecimae) una tassazione di
tutti i beni immobili della città e dei possedimenti
di terraferma appartenenti ai veneziani.
Il ricorso a tale imposta conferma che
la ricchezza della Repubblica, prima che
essa si volgesse alle imprese di terraferma,
derivava esclusivamente dai commerci ed
era quindi nella sua massima parte mobiliare.
Il balzello colpisce tutte le locazioni di
fondi urbani, i mulini, e qualsiasi altro bene
posseduto sia da laici che da ecclesiastici in
Venezia o nel Dogado, da Grado a Cavarzere,
o in qualunque territorio soggetto alla
Repubblica. La rilevazione si basa sia sulle
dichiarazioni dei proprietari sia sugli accertamenti
effettuati dall’ufficio e riassunta nei
catastici. L’accertamento è affidato ad una
magistratura di cinque nobili, mentre la
riscossione è demandata ai tre Governatori
alle Entrate. Il 15 novembre 1477 la magistratura
diventa permanente e i suoi membri
sono portati a 10, di cui 5 hanno in cura i
sestieri della riva sinistra del Canal Grande
e 5 quelli della riva destra. La sede viene fissata
a Rialto, ma il grande incendio di Rialto
del 1514 distrugge tutte le carte dell’archivio
per cui si dovrà redecimare la città (rinnovazione
dell’estimo). Grazie agli atti dei Dieci
Savi alle Decime in Rialto, si potrà ricavare,
dal 1514 in poi, la storia della proprietà edi-
347
lizia veneziana, ma soltanto descrittiva, perché
non saranno disegnate mappe. I catastici
saranno compilati con la redecima del
1740. Anche la Chiesa contribuisce a finanziare
le guerre contro i turchi: una bolla del
papa Pio II infatti autorizza la riscossione
delle decime del clero, ovvero imposizioni sui
benefici e sui beni ecclesiastici di qualsiasi
appartenenza e natura divenute praticamente
imposta ordinaria: il 4 luglio 1564 il
Senato decide l’elezione di deputati per redigere,
insieme ai deputati pontifici, il catastico
dei beni e delle rendite soggetti all’imposta.
Il 13 dicembre 1586, poi, la Repubblica
istituisce due Sopraintendenti alle Decime
del Clero, presto portati a tre, per controllare
la regolarità dell’esazione fatta dalla
stessa Chiesa e poi versata alla Repubblica.
.2 luglio: la Magnifica Comunità Cadorina
offre alla Repubblica il Bosco di S. Marco.
.28 luglio: la Repubblica dichiara guerra
ai turchi. La flotta è comandata da Alvise
Loredan, per la prima volta appoggiata da
un grosso esercito, che è guidato da Bertoldo
d’Este, il quale arriva a Nauplia ai
primi di agosto, assedia e prende Argo, poi
attraversa la Morea fino all’istmo di Corinto,
che i veneziani rafforzano, erigendo
in due settimane un muro a secco alto 4
metri e lungo 6 miglia (una sorta di fortezza
strategica di tipo tradizionale), e nel
frattempo assediano Corinto difesa dai
turchi. Omar Pascià accorre con un forte
esercito sul posto, ma viene battuto. Nello
scontro muore Bertoldo d’Este (4 novembre)
e allora Loredan, spaventato dalla
notizia che un immenso esercito turco sta
per arrivare, si ritira sulla costa meridionale
in attesa di ordini da Venezia.
.19 ottobre: la Repubblica si accorda col
papa per la crociata contro i turchi. Il doge
Cristoforo Moro, prendendo spunto dal pericolo
turco in atto nel Peloponneso, sposa in
pieno le tesi che Pio II aveva già avanzato nel
1459 e presenta la parte riguardante l’appoggio
della crociata contro i turchi. Il Maggior
Consiglio approva, ma il Senato, sapendo
che il doge appartiene a quella bella e folta
schiera di persone sempre pronte a dire «vai
avanti tu che mi vien da ridere ...», pone la
condizione che sia lo stesso doge a guidare
l’impresa (9 novembre). Cristoforo Moro,
naturalmente, tenta la scusa che si è soliti
inventare in queste occasioni, «non mi sento
bene, ho problemi di salute», ma il consigliere
Vittor Cappello interviene dicendo: «se la
serenità vostra non vorrà andare co’ le bone,
la faremo andare per forza, perché gavemo
più caro el ben e l’onor de ‘sta tera che non la
persona vostra». Il doge si vedrà a malincuore
o meglio con la morte nel cuore
costretto a partire.
.17 novembre: cessa la guerra «quinta di
Trieste per danni fatti da quella città agli
huomini d’Istria, ma interponendosi il Papa
ch’era stato altre volte Vescovo di Trieste,
compose le differenze tra la Rep. & i
Triestini, et all’incontro la Rep. volle dal
Papa, che esso facesse la pace con Sigismondo
Malatesta Signore di Rimino loro
amico» [Sansovino 30].
.23 novembre: protesta presso Alberto
VI d’Austria per violenze dei triestini.
.30 novembre: si concede al duca di
Creta di partecipare alla crociata assieme al
doge Moro.
.Consacrazione della ristrutturata Chiesa
di S. Giovanni in Oleo [sestiere di Castello].
Fondata nel 10° sec., la chiesa sarà
ricostruita nel 12° sec. e assumerà il nome
di Chiesa di S. Giovanni Novo. Nel 1723
verrà ancora ricostruita ad opera di Matteo
Lucchesi e Giorgio Massari. Nel 21° sec. la
chiesa, la cui facciata rimane incompiuta,
sarà desolatamente chiusa e trasformata in
deposito libri e quant’altro della Fondazione
Querini Stampalia.
.Termina la ricostruzione dell’ala occidentale
di Palazzo Ducale (iniziata nel 1424).
1464
.17 marzo: condotta di Sigismondo Pandolfo
Malatesta, considerato uno dei più
audaci condottieri militari, destinato a sostituire
Bertoldo d’Este caduto nella battaglia
di Corinto (1463).
.6 agosto: muore il patriarca Andrea Bondumier
e in seguito sarà dichiarato beato.
Gli succede (19 agosto) Giorgio Correr, 4°
patriarca, che muore pochi mesi dopo (19
novembre). Nel gennaio del 1465 sarà eletto
Giovanni Barozzi già vescovo di Bergamo.
.12 agosto: il doge giunge ad Ancona
per la crociata contro i turchi al comando
di una flotta formata da appena 12 galere e
si unisce alle 8 galee inviate dal papa Pio II
(1458-64), che peraltro è moribondo, e infatti
trapassa tre giorni dopo (15 agosto),
per cui il doge rientra subito in laguna (23
agosto) e la crociata contro i turchi fallisce
prima di cominciare: in Oriente rimane Loredan
con la flotta e il nuovo comandante
dell’esercito Malatesta, che però si fa presto
imbottigliare dai turchi in una posizione
difensiva.
.30 agosto: Pietro Barbo, nato a Venezia
il 23 febbraio 1418, viene eletto papa col
nome di Paolo II (1464-71). A Venezia
grandi feste (2 settembre). Pietro aveva
intrapreso la carriera ecclesiastica seguendo
le orme dello zio materno, il papa
Eugenio IV.
.27 settembre: i giudici non accettino
raccomandazioni.
.Dicembre: l’acqua alta rovina i pozzi e
arriva anche la peste.
.«Acquisto dell’isola di Lemno fatto da
Luigi Loredano» [Sansovino 30].
.Nel corso dell’anno si
creano tre Procuratori di S.
Marco: Domenico Diedo
de supra (15 aprile), Luca
da Lezze de citra (29 giugno)
e Paolo Bernardo de
ultra (9 ottobre).
.Si decreta di togliere il
cimitero di S. Filippo e
Giacomo perché ingombra
la strada. Molti altri
348
cimiteri sorti accanto alle chiese vengono
eliminati per facilitare la viabilità o perché
essendovi stati sepolti cadaveri d’appestati
non si vuole più toccarli.
1465
.Considerato che a Venezia per una scultura
se paghe el dopio più de quello che se pagarìa
a Milano, si decreta un regolamento protezionistico
che vieta di portare a Venezia
opere cominciate o terminate, pena il sequestro.
.Muore il veneziano Marco Cornaro
(1412-65), che dopo aver studiato l’evoluzione
della laguna di Venezia era giunto ad
elaborare quattro princìpi fondamentali, diventando
uno dei padri della storia idraulica
veneziana. Egli sostiene che:
1. le correnti fluviali hanno bisogno di una determinata
pendenza;
2. le correnti stesse giunte in laguna e incontrando
la pressione delle acque salse perdono
forza e depositano i materiali che trasportano;
3. il riflusso esercita sulla pulizia del fondo lagunare
una grande influenza se considerata da
sola, piccola se considerata in rapporto alla sedimentazione
dei fiumi;
4. quanta meno acqua riceve la laguna, tanto più
è compromessa l’efficienza del porto alimentato
dalla massa d’acqua del rispettivo cratere, di qui
lo squilibrio di funzionalità tra il Porto di S.
Nicolò e quello di Malamocco, con conseguenti
interramenti nello spartiacque veneziano.
Egli aveva sostenuto l’allontanamento del
fiume Brenta dalla laguna e la sua deviazione
a Stra verso lo sbocco a mare nell’area
di Brondolo per evitare il progressivo
interramento e che accadesse a Venezia
quello che era già accaduto per esempio a
Jesolo ed Eraclea.
1466
.Gennaio: il condottiero Malatesta viene
richiamato a Venezia per gli scarsi risultati
ottenuti. A sostituirlo è chiamato Francesco
da Teano, un condottiero minore, indice del
nuovo impegno della Repubblica, che tende
a rinunciare ad una campagna offensiva
per passare ad una fase prettamente difen-
349
siva.
.30 gennaio: tre navi giunte dalla Soria
(poi Siria) naufragano davanti al Lido a
causa del mal tempo terribile.
.Aprile: muore il patriarca Giovanni Barozzi.
Gli succede nello stesso mese il cardinale
Matteo Girardi.
.15 maggio: il Senato respinge la richiesta
di Ancona per la libera navigazione nel
Golfo di Venezia.
.17 luglio: Jacopo Bellini dipinge nella
Scuola di S. Marco.
.5 settembre: l’armata veneziana comandata
da Vettor Cappello occupa per
breve tempo Atene, in mano turca dal 1456,
poi viene sconfitta dai turchi a Patrasso.
Cappello morirà nel marzo del 1467.
.20 dicembre: Ferdinando I di Sicilia concede
privilegi commerciali alla Repubblica.
.Soppressione della cattedra vescovile
di Equilo (istituita nell’853) e aggregazione
del territorio al patriarcato di Venezia.
.Nel corso dell’anno si creano tre Procuratori
di S. Marco: Bernardo Bragadin de
supra (7 marzo), il futuro doge Nicolò Marcello
(12 marzo) e l’altro futuro doge Nicolò
Tron de supra (12 aprile).
1467
.14 marzo: si nominano tre Provveditori
all’Armar con il compito di controllare gli
Ufficiali Pagatori che poi finiranno per sostituire.
Gli Ufficiali Pagatori, esistenti dalla
metà del Duecento si interessano dell’arruolamento
delle ciurme, dell’equipaggiamento
e dei rifornimenti delle flotte militari
e mercantili con mansioni soprattutto
finanziarie e contabili.
.«Acquisto della maggior parte dell’Albania,
lasciata alla Rep. da Giorgio Castriota»
[Sansovino 31].
.I veneziani occupano la lunga Penisola
di Maina (poi Mani), che ha la curiosa forma
di un lungo dito indice e che offre un
porto naturale sulla rotta tra il Mar Jonio e
l'Egeo, ma pochi anni dopo (1479) i turchi li
costringono ad abbandonarla. Nel 1685 la
popolazione locale aiuta i veneziani nell’assedio
e conquista delle piazzeforti turche.
Nel 1714 ritornano i turchi.
.23 maggio: condotta di Ercole d’Este.
.25 ottobre: trattato commerciale con i
duchi di Savoia.
.11 novembre: accordo con Giacomo II
di Lusignano, re di Cipro, che ha da poco
ottenuto Famagosta dai genovesi. Cipro
entra così nella storia di Venezia [v. 1306]:
Giacomo II, figlio naturale di Giovanni III
(re di Cipro dal 1432 al 1458), usurpa il trono
alla sorellastra Carlotta, la figlia legittima
di Giovanni III, che alla morte del padre
aveva ereditato la corona. Egli cerca di
consolidare il proprio potere appoggiandosi
ai veneziani e chiedendo alla Signoria di
cercargli una sposa veneziana. In laguna
scelgono Caterina Cornaro o Corner, che il
Senato, per aver mano nelle cose di Cipro,
si affretta ad adottare e a fornire d’appannaggio.
Caterina salirà al trono nel 1472,
ma nel 1473 rimarrà vedova. Venezia stenderà
allora su di lei una perfetta protezione,
difendendola da complotti vari e alla
fine convincendola ad abdicare in favore
della Repubblica (1489). Cipro diventa veneziana
per quasi un secolo, ma di fronte
all’invasione turca dovrà cedere prima la
città di Nicosia (1570) e poi quella di Famagosta
(1571) e infine tutta l’isola (1573).
350
.Si creano tre Procuratori di S. Marco de
citra: il futuro doge Andrea Vendramin (19
giugno), Girolamo Barbarigo (16 agosto) e
Giacomo Loredan (6 settembre).
1468
.13 maggio: Giovanni Bessarione, umanista
greco, famoso per aver favorito l’unione
delle chiese greca e romana (1439) e
per questo nominato cardinale, riceve
dalla Repubblica il privilegio della nobiltà
veneziana (1° giugno 1463). Per ricambiare
egli dona (13 maggio 1468) i suoi preziosi
codici latini e greci alla Repubblica (circa
600 manoscritti), che aveva collezionato e
che giungono in laguna in 30 casse il 20 a-
prile 1469. Questo fondo, aggiunto a quello
precedente del Petrarca [v. 1362] favorirà
la decisione (30 agosto 1468) di erigere
la Pubblica Libreria in Piazzetta su progetto
di Sansovino. Si può così dire che da questo
momento comincia a vivere quella che
sarà chiamata la Biblioteca Nazionale Marciana,
dapprima ospitata in un ambiente
della Basilica di S. Marco, poi trasferita a
Palazzo Ducale, nella Sala dello Scrutinio, e
infine nel Palazzo della Zecca. La Biblioteca,
aperta al pubblico nel 1515 e affidata alla
sorveglianza dei Riformatori dello Studio di
Padova [v. 1516], non cessa di incrementare
le sue raccolte grazie a numerose donazioni
e grazie anche all’obbligo che tutti gli
stampatori hanno dal 1603 di depositarvi
un esemplare di ogni libro pubblicato [dal
2006 saranno gli editori ad aver l’obbligo
di depositavi due copie di ogni libro stampato].
Con l’avvento della dominazione
francese, la Marciana, com’è affettuosamente
chiamata, è trasferita (1812) a Palazzo
Ducale, per liberare il Palazzo Reale,
ma poi è ancora sloggiata (1904) e collocata
nel Palazzo della Zecca (realizzato dal
Sansovino tra il 1537 e il 1545, ma ormai
spogliato della sua funzione), nel cui antico
cortile, coperto con un lucernario in
vetro (1905) è sistemata la sala di lettura.
Sul tetto della Libreria una serie di statue
di divinità classiche opere di Alessandro
Vittoria e altri artisti. La Marciana viene
infine arricchita (1924) con la riassegnazione
dell’attigua Libreria, costruita dal Sansovino
fra il 1537 e il 1553, per essere utilizzata
come luogo di mostre.
.28 maggio: Alvise Foscarini viene eletto
procuratore di S. Marco de ultra.
.31 luglio: nella Sala del Maggior Consiglio,
la veneziana Caterina Corner sposa
per procura il re di Cipro, Giacomo II di
Lusignano, che era pesantemente indebitato
con Andrea Corner, grosso mercante e
banchiere veneziano, zio di Caterina. A Venezia,
il governo aveva proclamato la quattordicenne
Caterina figlia della Repubblica,
dandole così un rango principesco. Caterina
partirà per Cipro il 20 settembre 1472, al
compimento del 18° anno, ma rimarrà subito
vedova [v. 1473].
.5 settembre: a causa della siccità si distribuisca
acqua per i sestieri.
.14 settembre: processione con la reliquia
della Croce rinvenuta nel Tesoro di S.
Marco.
.3 dicembre: accordi commerciali con il
duca di Medina.
.dicembre: peste improvvisa e così viene
creato, presso Sant’Erasmo, un nuovo tipo
di Lazzaretto, detto di contumacia [v. 1423],
«denominato della Vigna murata» [Molmenti
II 50].
.La Repubblica comincia a preoccuparsi
per i danni provocati al Porto di Lido dal
Piave che sfocia a Jesolo.
351
1469
.6 febbraio: l’imperatore Federico III viene
a Venezia ed è festeggiato solennemente.
.Battaglia di Rimini. La Repubblica si allea
(28 maggio) con il papa Paolo II (1464-
71) contro i Malatesta di Rimini. Nell’ottobre
del 1468 Sigismondo Pandolfo Malatesta
era morto senza figli legittimi. Il papa
aveva preteso che il feudo ritornasse alla
Chiesa secondo gli accordi stipulati nel
1463. Rimini era poi finita nelle mani del
figlio naturale Roberto Malatesta, che adesso
si allea con Urbino, Firenze e Milano per
porre un freno alla potenza pontificia. I veneziani
sono guidati da Pino degli Ordelaffi
(famiglia patrizia forlivese). La battaglia
finisce con la sconfitta delle armi papaline,
anche perché i rinforzi veneziani, guidati
da Ercole d’Este, arrivano in ritardo. Il
papa, però, rimane sconcertato dal comportamento
dei veneziani. Egli capisce che
essi più che aiutarlo vogliono espandersi in
Romagna e allora medita la vendetta, ma la
caduta di Negroponte [v. 1470] per mano
turca gli fa deporre momentaneamente
ogni idea di rivalsa di fronte al pericolo
turco contro il quale si appresta ad organizzare
una lega.
.2 giugno: rinnovatasi la carestia d’acqua,
si stabilisce che i Patroni all’Arsenale
fabbrichino un pozzo grande in Campo
della Tana.
.Si pubblicano a Venezia le Epistolae ad
familiares di Cicerone, concedendo (18 settembre)
privilegio allo stampatore Giovanni
da Spira, il primo ad esercitare l’arte
del libro a Venezia. È il secondo libro
stampato in Italia, dopo quello pubblicato
nel Monastero di Subiaco nel 1463. Giovanni
da Spira stampa nello stesso anno
La storia naturale di Plinio il Vecchio e poi
altri autori classici come Livio e Agostino.
Egli inoltre sarà il primo ad introdurre a
Venezia (1471) la stampa in greco e comincia
un’èra in cui la città non solo diventa il
centro di stampa più attivo in tutta la
penisola, ma con l’avvento di altri stampatori
innesca un processo per il quale i
libri diventeranno sempre meno costosi al
fine di raggiungere mercati sempre più
vasti: «Tra il 1469 e il 1480 si contano ben
cinquantaquattro officine tipografiche,
sedici delle quali di tedeschi, ventuno di
italiani, sei di francesi o fiamminghi e altre
undici di nazionalità non identificabile,
ma a tutto il Quattrocento sono oltre duecentosettanta
gli editori e i tipografi attivi
a Venezia» [Brusegan Storia 193]
.4 ottobre: si accorda protezione al re di
Cipro contro i turchi.
.27 dicembre: si decreta che gli avvocati
delle cause ai Consigli e Collegi non parlino
più di un’ora e mezza.
.Le scorrerie turche non si fermano e
arrivano in Istria.
1470
.Il papa veneziano Paolo II sopprime la
cattedra vescovile di Jesolo, aggregandone
il territorio a quello amministrato dal patriarcato
di Venezia.
.4 gennaio: contratto tra la Scuola di S.
Marco e il pittore Lazzaro Bastiani per la
Storia di David.
.13 maggio: i Colleoni sono aggregati al
patriziato.
.15 maggio: si proclama che il 20 maggio
sia giorno solenne e festivo in onore di san
Bernardino da Siena assai venerato in laguna,
essendo già all’epoca della sua consacrazione
(1450) «sorte scuole in suo onore
nelle chiese francescane di San Giobbe [...]
di San Francesco della Vigna, e dei Frari»
[Tramontin 65]. San Bernardino era stato
almeno tre volte a Venezia (1422, 1429,
1443), dove aveva predicato e anche profetizzato
(1422) che le galee veneziane sarebbero
andate per i monti» [Tramontin 61].
.12 luglio: dopo 265 anni dalla conquista
di Costantinopoli la Repubblica perde l’isola
di Negroponte, la più grande dell’arcipelago
greco. Divisa dalla terraferma da uno
stretto canale, l’isola viene assalita ai primi
di giugno da una imponente flotta turca
(100 galere e 200 navi da trasporto con
70mila uomini a bordo), comandata da
Mahmud Pascià, mentre Maometto con un
grande esercito giunge di fronte all’isola
per via di terra. La flotta veneziana, guidata
da Nicolò Canal, molto più debole, non
osa affrontare i turchi e si ritira momenta-
352
neamente a Creta. Il presidio veneziano
nell’isola si concentra nella città di Calcide,
sotto il comando di Paolo Erizzo. Quattro
furiosi attacchi dei turchi (25 e 30 giugno, 5
e 8 luglio) vengono respinti. Nicolò Canal,
intanto, ripreso coraggio giunge da Creta
con le sue navi e tenta di rompere l’assedio;
due galere, comandate da Antonio e Stefano
Ottoboni, attraversano la flotta turca:
il primo riesce ad entrare in porto, l’altro
abborda una nave turca, ma entrambe saltano
per aria. Maometto, però, che ha fatto
costruire un ponte di barche tra l’isola e la
terraferma, vanifica il tentativo di Canal: fa
assalire di nuovo Calcide (11-12 luglio),
dove si sono ritirati i difensori, e la lotta
adesso si sposta per le vie della città: la
popolazione è massacrata e il bailo veneziano
Paolo Erizzo segato a metà. Tra i turchi
50mila risultano caduti in questa impresa.
La caduta di Negroponte, «baluardo e
scudo di tutta la cristianità», provoca una
grande impressione in tutta Europa. A perdere
l’isola è soprattutto l’imperizia di Nicolò
Canal, il quale fugge di fronte all’arrivo
della flotta turca, poi ritorna a combattere,
ma non sa rompere il ponte di battelli
gettato fra l’isola e il continente e la cui
distruzione avrebbe tagliato al nemico gli
approvvigionamenti, fa invece sbarcare i
soccorsi in maniera talmente caotica che
gli uomini sono costretti a ripiegare con
ulteriore perdite di vite umane e lasciando
in mano turca numerosi prigionieri, tra i
quali i due capitani Girolamo Longo, che
viene impalato, e Giovanni Tron, figlio del
futuro doge, che subisce la stessa fine di
Paolo Erizzo. Ritornato a Venezia Nicolò
Canal viene processato per codardia e
imperizia (28 agosto). Condannato all’ergastolo
la pena sarà commutata (7 novembre)
al confino a Portogruaro. Intanto, la
guerra contro i turchi prosegue: la flotta è
affidata a Pietro Mocenigo e rimpolpata da
10 navi inviate dal nuovo papa Sisto IV
(1471-84). Il comandante veneziano può
fare così affidamento su 85 tra galere e navi
diverse, ancora poca cosa, ma un numero
sufficiente a creare azioni di disturbo
lungo le coste dell’Anatolia e medio orientali
[v. 1472].
.14 luglio: tra le colonne rosse del Palazzo
Ducale viene impiccato Bartolomeo
Memmo per aver sparlato del doge
Cristoforo Moro.
.19 agosto: Alessandro dalle Fornaci è
nominato 13° cancellier grando.
.18 settembre 1470: muore il tedesco
Giovanni da Spira, il primo ad esercitare
l’arte della stampa a Venezia [la stamperia
sarà portata avanti dal fratello Vindelino].
Nicolas Jenson, che era giunto a Venezia
nel 1467, e che sarà definito «il migliore e
più elegante stampatore» del suo tempo,
riceve il privilegio di esercitare l’arte della
stampa per 5 anni in condizioni di monopolio.
Quasi una staffetta: Jenson raccoglie
il testimone ceduto da Giovanni, introduce
i caratteri tondi, da cui deriveranno quelli
‘romani’, che dopo la sua morte (1480) saranno
acquistati, altra staffetta, da Andrea
Torresano, suo discepolo e futuro socio e
suocero di Aldo Manuzio [v. 1515].
.25 dicembre: lega anti-turca con Firenze,
Milano, il papa e il re di Persia.
.Dicembre: Antonio Vivarini dipinge a
Sant’Aponal e Giovanni Bellini nella Scuola
di S. Marco.
.L’ospizio per pellegrini, sorto sulla Riva
dei Schiavoni (vicino alla casa donata dalla
Repubblica al Petrarca), viene affidato alle
monache agostiniane, che costruiranno chiesa
e monastero (16° sec.). La consacrazione
avverrà il 14 novembre 1582. Seguirà (1807)
la soppressione e quindi la demolizione.
1471
.1° gennaio: alleanza con Ferdinando di
Sicilia contro i turchi, nella quale entrano
(12 aprile) i Cavalieri di Rodi. Il comando
delle truppe veneziane contro i turchi che
minacciano il Friuli è affidato a Deifobo
dell’Anguillara, entrato al servizio della
Repubblica nel 1464. In seguito, con la prima
invasione turca su larga scala (1473),
sarà Carlo Fortebraccio ad assumere il
comando, ma egli pur avendo una forte
compagnia non sarà in grado di arginare le
353
scorrerie turche nelle campagne.
.26 luglio: muore il papa veneziano
Paolo II.
.30 giugno: si costruisca un pozzo per
uso pubblico nel Convento di S. Zanipolo.
.9 novembre: il doge Cristoforo Moro,
che non era bon salvo che star con frati, rende
l’anima a Dio e non avendo eredi lascia tutti
i suoi averi ai poveri e soprattutto agli istituti
religiosi. Viene sepolto nella Chiesa di S.
Giobbe [v. 1428] vestito da frate francescano,
come espresso nelle sue ultime volontà.
.14 novembre: si decide di allargare la
riva di Palazzo Ducale.
.L’esecuzione delle sentenze civili di
tutte le magistrature, già affidata al doge
che la faceva eseguire dai Gastaldi, è da
quest’anno (14 novembre 1471) esercitata
da una magistratura di due nobili (tre dal
2 agosto 1472) detta Sopragastaldo. Coadiuvata
dai due Gastaldi, essa, assieme ai Fanti,
cura la materiale esecuzione delle sentenze
ed ha inoltre l’importantissimo incarico
di conservare tutte le scritture della
Cancelleria Inferiore [v. 1266]. In seguito
(11 novembre 1485) si crea un apposito
organo superiore composto di tre membri
e detto Sopra Atti del Sopragastaldo per giudicare
in appello atti e sentenze del Sopragastaldo
[Cfr. Da Mosto 102-3].
.Si elegge il 68° doge, Nicolò Tron (23
novembre 1471-28 luglio 1473), ha 72 anni.
Non ha un gran passato politico se non la
copiosità delle sue donazioni in favore della
Repubblica che le male lingue attribuiscono
a una sorta di lavaggio della propria
coscienza per l’esercizio di una attività
ignobile, l’usura. Ma il nuovo doge ha anche
sacrificato alla patria il figlio Giovanni
nella battaglia di Negroponte (1470). I festeggiamenti
per il suo insediamento sono
particolarmente fastosi con elargizione di
monete non solo al popolo ma anche a
chierici e canonici. Il grande merito di questo
doge è quello di rimettere in ordine il
dissesto nelle finanze pubbliche dovute
alle perdite contro i turchi. A tal riguardo
la cronaca riporta con molta soddisfazione
circa l’operato del doge che nel maneggio
del denaro è sempre stato molto abile: egli
non tocca le fasce di popolazione meno abbienti,
ma introduce invece un’imposta sui
patrimoni più consistenti, riduce gli stipendi
pubblici più elevati e svaluta (forse
per la prima volta nella storia) la moneta
veneziana mediante l’introduzione della
lira d’argento (chiamata in suo onore trono),
della mezza lira d’argento e del bagattino
di rame.
.Si creano due Procuratori di S. Marco:
Pietro Mocenigo de citra (4 novembre) e
Marco Zane de supra (2 dicembre).
.Si decreta di costruire in Campo S.
Antonio [sestiere di Castello] una tettoia in
legno per i poveri senza casa che usano
sistemarsi sotto le volte della Basilica di S.
Marco sotto i portici del Palazzo Ducale.
Tre anni dopo, in coincidenza con la liberazione
di Scutari (1474), sorge nello stesso
luogo l’Ospizio di Messer Gesù Cristo, che
una legge del Maggior Consiglio (11 marzo
1503) ai marinai e a quanti si rendono benemeriti
dello Stato. All’Ospizio si accompagnerà
la costruzione della Chiesa di S.
Nicolò di Bari [v. 1474]. Il complesso sarà
demolito per formare i Giardini pubblici di
Castello [v. 1807].
1472
.22 marzo: chi denuncerà usurpatori di
beni o denari pubblici avrà un quarto del
recuperato.
.15 giugno: si forma una lega antiturca,
che il 13 settembre conquista Smirne. La
vittoria sarà poi immortalata dal Veronese
sul soffitto della Sala del Maggior Consiglio.
La flotta della lega è composta da
pontifici, napoletani e veneziani ed è
«montata da 15.000 soldati, altrettanti
rematori, 5100 marinai, 505 cavalli, e composta
di 87 galere e 15 navi con 714 cannoni»
[E. Militare Smirne 999]. A parte Smir-
354
ne, però, i turchi s’impongono altrove,
sono più forti sia per terra che per mare: le
navi veneziane vengono così cacciate
dall’Egeo centrale, i porti della Dalmazia
distrutti e quelli dell’Albania minacciati.
L’anno seguente Maometto sconfiggerà
anche l’esercito persiano e da quel momento
(1473) i veneziani rimarranno sulla
difensiva. Temendo un attacco a Spalato,
Scutari e Creta, la Repubblica chiederà la
pace e Maometto la rifiuterà.
.16 ottobre: Benedetto Venier, luogotenente
della Patria del Friuli, predispone
misure contro l’invasione turca.
.Ottobre: i turchi si fanno sempre più
audaci con spedizioni sino all’Isonzo, in
Friuli sino ad Udine, dove mettono a ferro
e fuoco interi comuni della Carnia.
.18 novembre: muore a Ravenna il cardinale
Giovanni Bessarione [v. 1468].
.29 dicembre: gli abitanti ai Santi Apostoli,
anche se sprovvisti di beni stabili,
concorrano all’elezione del parroco.
.Dicembre: apparizione di tre comete,
viste per tre mesi.
.Alcune monache lasciano il Monastero
di Santa Margherita a Torcello per via dell’insalubrità
dell’aria e si trasferiscono a Venezia,
fondando accanto al loro nuovo convento
la Chiesa di Ognissanti [sestiere di
Dorsoduro]. È in legno, ma nel 1503 verrà
abbattuta per edificarla in mattoni, dotandola
di campanile, e verrà anche ampliato
il monastero. Il complesso sarà consacrato
nel 1586. In seguito alle soppressioni napoleoniche
il convento e la chiesa sono abbandonate.
Più tardi il complesso è restaurato
grazie a G.B. Giustinian e adibito prima a
ricovero per anziani e poi sede di un ospedale,
detto appunto Giustinian,
finché sul finire del
Novecento non vi s’insediano
alcuni uffici e aule
dell’Università Ca’ Foscari.
.«Vittorie di Pietro
Mocenigo Generale dell’Armi
Venete» [Sansovino
31].Si creano due
Procuratori di S. Marco:
Antonio Venier de supra (13 gennaio) e
Francesco Zane de ultra (16 marzo).
1473
.8 gennaio: il sultano d’Egitto conferma
gli antichi privilegi, ma lamenta la contraffazione
delle merci.
.10 gennaio: Leggi suntuarie contro il
lusso ostentato dalle donne e nei festini.
.20 maggio: si decreta la costruzione
dell’Arsenale Novissimo.
.6 luglio: muore a 33 anni il re di Cipro,
Giacomo II di Lusignano, che aveva sposato
Caterina Corner [v. 1468], la quale rimane
vedova e incinta. Venezia invia subito
una squadra per controllare la situazione,
anche perché il re defunto aveva firmato
un atto con la Repubblica, chiamata a
prendersi cura dell’erede e in sua mancanza
acquisire l’isola. E così sarà, perché il
figlioletto che Caterina darà alla luce morirà
il 19 ottobre 1474.
.15 luglio: Pietro Mocenigo al comando
della flotta saccheggia Smirne.
.Muore il doge Nicolò Tron (28 luglio) e
viene sepolto nella Chiesa dei Frari. Il suo
monumento funebre, forse il più grandioso
di tutto il Rinascimento, è opera di Antonio
Rizzo ed è collocato di fronte a quello di un
suo predecessore, Francesco Foscari.
.Si elegge il 69° doge, Nicolò Marcello
(13 agosto 1473-1° dicembre 1474). Ha 74
anni, è amabile e benefico ed ha una discreta
carriera alle spalle: rettore a Brescia,
Verona e Udine, poi capo del Consiglio dei
X. La sua devozione e la curiosità per le
reliquie lo portano a scoprire, tra l’enorme
quantità di oggetti entrati a far parte del
Tesoro di San Marco durante i secoli, una
cassetta contenente un pezzo di legno ed
un chiodo, ritenuti reliquie della croce di
Cristo. Autentiche o meno queste reliquie
furono spesso esposte e portate in processione.
Nel suo breve dogado il doge continua
l’opera risanatrice delle pubbliche
finanze e il nuovo conio della mezza lira
d’argento è chiamato in suo onore marcello.
Anche dal punto di vista militare e strategico
il suo operato è un proseguimento
di quanto precedentemente stabilito. L’evento
più importante del suo dogado è il
355
tentato colpo di stato avvenuto a Cipro.
La morte improvvisa di Giacomo II di Lusignano
ha lasciato la diciottenne regina
Caterina Corner in balia dell’arcivescovo
di Nicosia e di alcuni notabili dell’isola
appoggiati da Ferdinando I d’Aragona,
tanto che la notte del 14 novembre alcuni
di questi penetrano nel palazzo reale, irrompono
nella camera della regina e uccidono
alcuni familiari di Caterina oltre al
suo medico e ad un servitore. Quindi, dopo
aver razziato tutti i gioielli e l’anello
con il sigillo reale, la costringono ad abbandonare
il palazzo. Avuta notizia della
rivolta, la flotta capitanata da Pietro Mocenigo
ritorna a Famagosta, da dove era
appena partita, rimette tutto in ordine e
ancor prima di avere il benestare del Senato
fa impiccare i rivoltosi, nominando a
tutela della regina veneziana due consiglieri
e un governatore.
.20 ottobre: pene contro i falsari.
.26 ottobre: Ferdinando di Sicilia concede
ai veneziani di esportare panni nel suo regno.
.Si creano due Procuratori di S. Marco
de supra: Giovanni Gradenigo (19 agosto) e
Andrea Lion (10 novembre).
1474
.1° gennaio: il Maggior
Consiglio stabilisce che
sopra l’ufficio già esistente
si eleggano tre Ufficiali alle
Cazude con la mansione di
riscuotere i crediti erariali
per decime, tanse e gravezze
non pagate. Deriva appunto
da questa funzione di
riscossione di crediti «decaduti» il nome di
ufficio delle Cazude [Cfr. Da Mosto 104].
.23 febbraio: si vieta la
Caccia al toro e ai porci in Piazza il giovedì
grasso.
.19 marzo: il governo vara la bollatura con
il marchio di S. Marco quale garanzia di
controllo e qualità. Si bolla e si bollerà tanto:
si bolla con il sigillum dominii e con il segno
distintivo dell’artigiano, si bolla in nome
della bona fide sine fraude, si bolla a difesa
delle leggi dello Stato sulla buona ‘confezione’
dei manufatti della Dominante e per
dare garanzia della qualità dei prodotti
negli interessi dei privati acquirenti. Il sigillum
dominii usato da Venezia per la bollatura
pubblica raffigura il Leone, attestato nei
documenti scritti già nel 1273, ma probabilmente
esistente già ancor prima, quando
Venezia inizia a coniare una propria moneta
(1202), il grosso veneziano. Si bolla e si bollerà
non solo nella capitale, ma anche nelle
principali città della terraferma per i manufatti
preziosi: a Brescia si usa il punzone con
il Leone rampante, a Padova l’Immagine di
sant’Antonio, a Verona lo Scudo crociato. Tale
sistema di punzonatura sopravviverà di
poco alla Repubblica; infatti, sarà abolito
durante la dominazione francese con l’avvento
della nuova legislazione introdotta da
Napoleone (25 dicembre 1810).
.11 maggio: per il rinnovato miracolo
dell’asta processionale, divenuta così pesante
da essere non trasportabile per l’indegnità
del presbitero di S. Lio [miracolo
celebrato da Giovanni Mansueti nel dipinto
intitolato Miracolo della Santa Croce in
Campo San Lio], i confratelli della Scuola di
S. Giovanni Evangelista sono invitati a portare
annualmente la reliquia a quella chiesa
356
come già a S. Lorenzo [v. 1374].
.17 maggio: si istituiscono i Provveditori
sopra Conti per rivedere i libri dei Governatori
delle Entrate. In seguito essi estenderanno
gradualmente il controllo contabile a
molti altri uffici.
.17 maggio: i turchi assediano di nuovo
Scutari, decisi a prenderla. Maometto II
manda il suo bey Solimano con 60mila uomini.
La difesa dei veneziani e degli abitanti,
condotta da Antonio Loredan e Triadano
Gritti, è energica: «Appena le mura
erano in qualche punto demolite dalle artiglierie
turche, le breccie venivano otturate
con trasporti di terra» [E. Militare Scutari
904]. Alla fine di luglio gli assediati sono
allo stremo delle forze per mancanza di
viveri e acqua e giusto alla metà di agosto
Solimano lancia un attacco, che viene ancora
respinto: circa 3mila turchi rimangono
sul terreno. Queste perdite, unite a quelle
causate dalla malaria [16mila], inducono i
turchi a togliere l’assedio e a rimandare la
partita [v. 1478]. A Venezia si brinda alla vittoria
e per festeggiare la difesa di Scutari dai
turchi, la Repubblica crea Loredan Kavalier e
delibera la costruzione di un complesso
assistenziale formato da chiesa, asilo per i
poveri ed ospedale: il 7 aprile 1476 sarà
posta la prima pietra della Chiesa di S. Nicolò
di Bari [sestiere di Castello], detta anche
Chiesa di S. Nicolò di Castello, su progetto di
G. Spavento, che sarà consacrata il 25 marzo
1503; con la dominazione francese il complesso
sarà abbattuto per far posto ai Giardini
di Castello fortemente voluti da Napoleone.
La difesa di Scutari sarà l’orgoglio
della Repubblica e pertanto verrà chiesto al
Veronese di celebrarla con un dipinto collocato
nella Sala del Maggior Consiglio.
Anche una targa murata in Calle del Piovan
[sestiere di S. Marco] ricorda l’evento.
.1° settembre: Gentile Bellini restauri i
dipinti nella Sala del Maggior Consiglio.
Ricomincia con questa decisione il ripristino
dei capolavori del Guariento di Padova,
di Antonio Veneziano, Gentile da Fabriano
e Antonio Pisano, detto il Pisanello, distrutti
dal fuoco. Le successive commesse, miranti
a rappresentare gli episodi gloriosi
della storia di Venezia, saranno affidate ad
Alvise Vivarini e a Carpaccio, poi a Jacopo
Tintoretto e Veronese (1556), per completare
l’opera dei loro predecessori. Un nuovo
incendio, però, distruggerà tutti questi
capolavori (1577): per ornare il Palazzo
Ducale i pittori si rimettono al lavoro, ma
il tema non cambia. Nella stupefacente Sala
del Maggior Consiglio prenderanno posto
gli episodi più illustri della storia veneziana:
la presa di Smirne nel 1344, il trionfale
ritorno di Contarini dopo la disfatta dei
genovesi a Chioggia nel 1381 (tre belle pagine
dovute al pennello del Veronese), la difesa
di Brescia nel 1438, la battaglia di Riva
nel 1440, la difesa di Scutari nel 1474, la disfatta
di Sigismondo d’Este nel 1482 e la presa
di Gallipoli nel 1484, quattro tele di Tintoretto,
mentre sul soffitto lo stesso pittore
rappresenta il doge Nicolò Da Ponte che riceve
l’omaggio delle città sottomesse e Veronese,
in un famoso quadro, celebra, in una
trionfante apoteosi, la gloria di Venezia
[Cfr. Diehl 187].
.«Regina d’Ungaria figliuola di Fernando
[Ferdinando] Re d’Aragona moglie del
Re Matthias viene a Venezia, insieme col
Cardinale suo fratello, accettata et festeggiata
con gran solennità» [Sansovino 31].
.19 ottobre: Caterina Corner rimasta vedova
(6 luglio 1473) comunica la morte del
figlioletto Carlo.
.1° dicembre: muore il doge Nicolò
Marcello e viene sepolto nella Chiesa di S.
Marina. Il monumento funebre è realizzato
dalla bottega dei Lombardo. La chiesa viene
chiusa al culto nel 1810 e sconsacrata
nel 1818. Le spoglie del doge e il suo
monumento funebre saranno traslati nella
Chiesa di S. Giovanni e Paolo.
.Si elegge il 70° doge, Pietro Mocenigo
(14 dicembre 1474-23 febbraio 1476). Ha 69
anni, ma essendo vedovo gli piace andare
a letto con due bellissime schiave acquistate
in Oriente. Ha alle spalle numerose operazioni
militari tra cui il saccheggio di
Smirne, la difesa di Scutari, l’intervento a
protezione della regina di Cipro minacciata
da un colpo di stato e la riorganizzazione
della flotta. È ammalato, però, a Scutari
si è preso la malaria e il suo dogado sarà
breve, durerà appena quindici mesi, ma fa
357
in tempo a lasciare il nome ad una moneta,
la lira d’argento, detta in suo onore il
mocenigo. Intavola trattative di pace con
Costantinopoli, che viene anche chiamata
la Sublime Porta, nome che indica il portone
d’accesso al quartier generale del gran
visir, dove il sultano tiene la cerimonia di
benvenuto per gli ambasciatori stranieri,
ma è intepretato anche come la porta di
passaggio tra Europa ed Asia. Il primo
incontro avviene il 6 gennaio 1475, ma non
porta ad alcun risultato concreto.
.Venezia ancora all’avanguardia, prima
con il patrocinio gratuito [v. 1443] e adesso
con la legge che tutela i brevetti, ovvero le
invenzioni e i diritti degli inventori.
.Seconda provvisoria chiusura del Porto
di Sant’Erasmo [v. 1351].
.Si creano tre Procuratori di S. Marco:
Giorgio Loredan de citra (28 ottobre), Filippo
Foscari de supra (13 novembre) e Bernardo
Giustinian de citra (17 dicembre).
1475
.6 gennaio: i turchi, che hanno occupato
anche Caffa, offrono la pace, ma pochi mesi
dopo Venezia respinge (5 ottobre) le esorbitanti
richieste e il Mar Nero diventerà
esclusivo dominio turco.
.26 gennaio: gran ballo nella Sala del
Maggior Consiglio in onore degli Sforza.
.Gennaio: Federico d’Aragona a Venezia.
.2 aprile: si costruiscano nuove carceri
nei Granai di Terranova.
.29 maggio: gran fortunale con perdita
di navigli.
.19 giugno: Renato, il Gran Bastardo di
Borgogna, visita la città.
.29 ottobre: muore Colleoni e lascia gran
parte delle sue ricchezze alla Repubblica
(100mila zecchini) a patto di avere un monumento
eretto a S. Marco. La Repubblica
accoglie il lascito e nel 1479 ordinerà la fusione
di una statua equestre al condottiero
[v. 1496]. Bartolomeo Colleoni, detto l’invincibile,
passerà alla storia come il condottiero
più famoso del secolo, uno dei capitani
di ventura più intraprendenti del sec.
XV, il tipo classico del condottiero spavaldo,
audace, dominato dall’ansia di raggiungere
la celebrità.
.Si creano due Procuratori di S. Marco:
Francesco Venier de ultra (27 aprile) e Antonio
Erizzo de citra (31 dicembre).
1476
.21 gennaio: nuova legge contro le maschere,
che perfino ardiscono molestare i
monasteri femminili.
.Perdita di Croia, Alessio e Drivasto, in
Albania, occupate dai turchi.
.23 febbraio: il doge Pietro Mocenigo
muore di malaria, presa durante la difesa di
Scutari, e viene sepolto nella Chiesa di S. Giovanni
e Paolo. Il monumento in pietra d’Istria
è opera di Pietro Lombardo e dei figli
Tullio e Antonio ed è una delle più belle
opere che si possono ammirare a Venezia.
.Si elegge il 71° doge, Andrea Vendramin
(5 marzo 1476-6 maggio 1478). Ha 83
anni, è personaggio umile e umano, discendente
da una delle famiglie nuove, nella vita
non ha fatto altro che esercitare il commercio.
Durante il giro in pozzetto il neo doge
non distribuisce monete d’argento, ma d’oro
e poi durante il suo breve dogado è prodigo
e munifico con tutti i bisognosi e magnanimo,
tanto da meritarsi un riconoscimento
ufficiale da papa Sisto IV, che per la
sua bontà d’animo gli conferisce la Rosa
d’Oro depositata nel Tesoro di S. Marco.
.10 marzo: Benedetto Venier viene eletto
procuratore di S. Marco de citra.
.28 marzo: privilegio della cittadinanza
al navigatore Giovanni Caboto.
.Aprile: il patriarca ordina ai sacerdoti
di assistere gli appestati.
.Leggi suntuarie contro i gioielli delle
donne (28 settembre) e le vesti di lusso (20
ottobre).
.24 ottobre: la figlia di Ferdinando I, re
di Napoli, va in sposa al re d’Ungheria e
nel viaggio passa per Venezia.
.17 novembre: la Repubblica istituisce
una magistratura di tre Provveditori alle
Pompe, che pochi anni dopo vengono aboliti
(29 novembre 1499), ma ripristinati
definitivamente nel 1514. Questa magistratura
ha il potere di emanare leggi
riguardanti le manifestazioni del lusso
(vestiti e arredi sfarzosi, ostentazione di
gioielli, servitori e barche in soprannumero,
banchetti smodati, e altro) contrarie
allo spirito della Repubblica in quanto il
consumismo superfluo è considerato non
solo diseconomico e diseducativo, ma
anche foriero di scandalo sociale e quindi
da evitarsi. Nel 1559 si aggiungono due
Sopraprovveditori alle Pompe, che diventano
tre nel 1562. Nel corso del 17° sec. la materia
delle pompe assume un sviluppo e importanza
tale da richiedere ulteriori aumenti
di funzionari. Nel 1635 e nel 1644
vengono nominati temporaneamente degli
Aggiunti per la revisione e la riforma
della esistente legislazione, molto disordinata
e confusa. Nel 1652, per frenare le
troppo frequenti intromissioni degli Avogadori
di Comun, viene istituito un Collegio
alle Pompe di sette Savi. Nel 1667 uno dei
sette è nominato Inquisitore alle Pompe con
l’incarico di rivedere i processi già fatti. Il
30 gennaio 1683 il Senato tenterà, senza
molta efficacia, di estendere allo Stato da
terra la competenza dell’organo veneziano.
In seguito, la magistratura alle pompe
comincia a perdere la sua importanza. Le
sue ultime leggi saranno emanate nel 1749
e in seguito continuerà a sussistere per tradizione
e per decoro, occupandosi dell’illuminazione
della città, del servizio contro
gli incendi e di altri meno importanti
incarichi [Cfr. Da Mosto 207].
.8 dicembre: gli ebrei sudditi non negozino
in città.
.9 dicembre:
incendio delle polveri
da bombarda
conservate
nell’Arsenale causato
da una scintilla
provocata dal
ferro dello zoccolo
del cavallo che fa
ruotare la macina.
.26 dicembre:
muore Galeazzo
Maria Sforza e gli
succede il figlio
Gian Galeazzo,
358
che però essendo minorenne ha bisogno
della reggenza dello zio Ludovico Maria
Sforza, detto il Moro. Ma anche quando
Gian Galeazzo diventerà maggiorenne, lo
zio continuerà a mantenere il potere e allora
per tenere a freno Isabella d’Aragona, la
combattiva moglie di Gian Galeazzo, il
Moro, temendo che essa possa far ricorso
al re di Napoli per spodestarlo, gioca d’anticipo
e istiga il re di Francia ad intervenire
a danno della casa d’Aragona di Napoli
[v. 1494].
1477
.Febbraio: gran freddo e neve.
.21 marzo: Carlotta di Lusignano, figlia
naturale di Giacomo, re di Cipro, si ritira in
convento.
.I turchi penetrano nell’Adriatico e assediano
Croia (maggio) in Albania, difesa
dalla Repubblica. Dopo un anno la città si
arrende (15 giugno 1478).
.27 agosto: sia proibito a quelli di terraferma
l’uso dell’arco e delle frecce.
.1 ottobre: privilegio di Giovanni II d’Aragona
e Sicilia.
.ottobre: battaglia sull’Isonzo. Per frenare
i turchi che hanno fatto scorrerie in Bosnia
e puntano ad invadere il Friuli, la Repubblica
incarica Federico Tron di fortificare la
linea dell’Isonzo. Il comando dell’esercito
veneziano, in assenza di Fortebraccio, è
affidato a Girolamo Novello Allegri, che
muore in battaglia. Mentre i lavori sono in
corso i turchi riescono a passare il fiume
nottetempo sorprendendo i veneziani e facendo
una strage. L’esercito veneziano si
rinforza, Fortebraccio ritorna sul fronte
friulano e un nuovo attacco turco (estate
1478) viene respinto senza difficoltà, poi si
giunge ad una tregua.
.Attacchi di Lepanto: la città, all’ingresso
del golfo di Corinto, è in mano ai veneziani,
quando Solimano l’attacca. Venezia invia
nel golfo una flotta di 32 galere agli ordini di
Antonio Loredan, e la guarnigione, approvvigionata
e assistita dalla flotta, costringe i
turchi a battere in ritirata. La piazza sarà
nuovamente assalita dai turchi il 26 agosto
1499 al comando di Bajazet e questa volta
sarà facilmente presa perché la flotta vene-
359
ziana, capitanata dal Grimani, si è allontanata
dal golfo ...
.Ruba ducati 20 al Banco Giro di Rialto.
Gli tagliano la mano destra sul luogo del
delitto e poi lo impiccano, esponendo il cadavere
per tre giorni in mezzo al Canal
Grande.
1478
.9 gennaio: trattato con la Francia.
.12 febbraio: il duca di Medina conferma
i privilegi.
.4 marzo: i notai della Cancelleria siano
scelti tra cittadini originari e non tra quelli
di privilegio.
.14 maggio: Maometto invia Solimano
ad assediare la città di Scutari con 80mila
uomini. A difesa di Scutari si manda Antonio
di Lezze. Gli assalti dei turchi cominciano
il 22 luglio e sono ripetuti più
volte fino al 27 e più volte vengono respinti.
Viste le gravi perdite subite [25mila uomini]
e l’impossibilità di prendere la città
con la forza, Maometto decide di passare
dall’assedio attivo a quello passivo per
stroncare ogni difesa. Alla fine di ottobre
la città è al limite della resistenza e allora
la Repubblica, impossibilitata a soccorrere
gli assediati, stipulerà la pace a Costantinopoli
(26 gennaio 1479) e un mese dopo
Antonio di Lezze lascerà la città con i superstiti:
450 uomini e 150 donne.
.6 maggio: il doge Andrea Vendramin
muore ed è sepolto nella Chiesa dei Servi. Il
monumento funebre è realizzato dalla bottega
dei Lombardo. Nel 1815 le spoglie con
tutto il monumento saranno traslate nella
Chiesa di S. Giovanni e Paolo.
.Si elegge il 72° doge, Giovanni Mocenigo
(18 maggio 1478-4 novembre 1485). Ha 70
anni ed è fratello del doge Pietro Mocenigo.
.Peste gravissima, 240 morti al giorno.
Muore anche la dogaressa Taddea Michiel
e i suoi funerali sono fatti in silenzio per
evitare reazioni negative al doge gravamente
ammalato. Causa la peste, l’elezione
del parroco di S. Cassiano avvenga per
schede (9 luglio)
.30 agosto: Antonio Loredan viene eletto
procuratore di S. Marco de supra.
.18 ottobre: Marco Barbarigo, che sarà
poi doge, diventa procuratore di S. Marco
de supra.
.Gradisca è una vera e propria chiave
d’accesso ai territori veneti e allora la Repubblica
la occupa e ne inizia la fortificazione
con la creazione di una cittadella contro
gli assalti dei turchi al fine di concentrarvi
le truppe incaricate di difendere
l’Isonzo. I lavori di costruzione della cittadella
(1479-1483) segnano l’inizio della storia
di Gradisca che nel 1511 viene conquistata
dall’Austria dopo un breve assedio.
1479
.29 gennaio: trattato di pace con Maometto
II. Venezia perde importanti posizioni
in Levante come Negroponte, Lemno e
Argo, ma conserva ancora una parte preziosa
dello Stato da mar, ovvero Creta e Corfù,
insieme a Corone, Modone e Nauplia in
Morea. In Albania perde tra l’altro Scutari,
mantiene però alcuni porti sulla costa come
Dulcigno, Antivari e Budua. Per quanto poi
riguarda il permesso di commerciare liberamente
in tutti i paesi dell’impero turco, la
Repubblica si deve impegnare al pagamento
di un tributo annuale di 10mila ducati.
Come grazioso omaggio per le risultanze
delal pace si invia (1° agosto), su richiesta di
Maometto II, il pittore Gentile Bellini, che lo
ritrarrà, assieme ad altri artisti.
360
.5 giugno: il Senato istruisce un processo
contro i barcaioli di Portogruaro rei di defraudare
i mercanti tedeschi.
.17 giugno: muore a Cortona il comandante
dell’esercito veneziano, Carlo Fortebraccio,
mandato a combattere in Umbria
in appoggio a Firenze, attaccata contemporaneamente
dai pontifici e dai napoletani
dopo la congiura dei Pazzi, ovvero dopo il
tentativo della famiglia dei Pazzi di rovesciare
i Medici (26 aprile 1478). Carlo viene
sostituito al comando dell’esercito dal
figlio Bernardino.
.23 luglio: non si possa occupare più di
un ufficio.
.30 luglio: si delibera l’erezione della
statua del Colleoni. L’incarico sarà affidato
(1481) ad Andrea Cioni, detto il Verrocchio,
che fatto il modello a Firenze lo porta a
Venezia per la fusione, ma muore (1488). La
Repubblica affida l’incarico non già a
Lorenzo di Credi, discepolo del Verrocchio,
ma al veneziano Alessandro Leopardi che
terminerà il lavoro nel 1491, realizzando su
propio progetto il piedistallo. Il monumento,
inaugurato il 21 marzo 1496, sarà restaurato
nel 1831 e infine nel 2007.
.In Spagna, il matrimonio di Ferdinando
d’Aragona con Isabella di Castiglia porta la
maggior parte della penisola iberica sotto
un’unica guida, formando un grande stato.
Ancora pochi anni e sorgeranno molti altri
stati; sono quelli che detengono la polvere
da sparo, che già dal 1450 ha cominciato a
cambiare gli equilibri. I grandi e nuovi
imperi della polvere da sparo (Moscovia,
Iran, India, Cina, Giappone, Austria, Portogallo,
Spagna) potranno esercitare una
forza molto superiore a quella consentita
alle semplici città-stato, per cui Venezia e
gli altri stati dell’Italia settentrionale cesseranno
di essere annoverati di diritto fra le
grandi potenze [McNeill 132].
.«Fuoco notabile in Palazzo, arde le
stanze del Doge, con una cuba della Chiesa
di San Marco, & si salva la sala del Pregadi»
[Sansovino 32].
1480
361
.16 aprile: privilegio di nobiltà a Renato
di Lorena, che ha appena aggiunto ai suoi
titoli nobiliari anche quello di duca di Bar
(Francia), e che viene assoldato dalla Repubblica
come condottiero.
.Aprile: la Repubblica, in seguito ai rimescolamenti
diplomatici seguiti al tentativo
dei Pazzi di stroncare l’egemonia dei
Medici, si allea col papa Sisto IV, appoggiandone
tacitamente le ambizioni territoriali
e rifiutandosi di aderire ad una lega
contro i turchi che avevano preso Otranto.
.20 maggio: Febo Capella è nominato
14° cancellier grando.
.I turchi, dominatori del Mar Egeo, attaccano
adesso lo Ionio, prendono S. Maura
e Cefalonia, fondano a Valona (in Albania)
un grande porto militare, sbarcano
sul litorale italiano, mettono sotto assedio
Otranto e poi la saccheggiano. Venezia,
coinvolta in dispute per il controllo di Ferrara,
viene accusata di immobilismo, di essere
responsabile di questa avanzata turca,
ma la Repubblica, esaurita dalla lunga
guerra appena conclusa, non ha altra scelta.
La morte di Maometto (1481) convincerà
i turchi a ritirarsi dalle Puglie senza
intraprendere la progettata conquista della
penisola.
.Si vieta alle donne di vestirsi da uomo
e acconciarsi i capelli a fungo sulla fronte
come gli uomini. Il divieto serve per arginare
il dilagare di una moda di ‘acchiappo’
del maschio sensibile al maschio ... È il momento
in cui la sodomia a Venezia imperversa
e le prostitute saranno presto costrette
a mostrare i loro seni alle finestre per
attirare gli uomini. A Venezia l’omosessualità
maschile (non sono emerse tracce di
quella femminile) viene punita con l’impiccagione
e poi con il rogo del cadavere come
succede in quest’anno ad un certo Francesco
Cervato. In ogni caso, la sodomia comincerà
a scemare nel 17° secolo. Questa
attenuazione è molto probabilmente dovuta
ad una visione meno ossessiva della sodomia
che porterà alla rinuncia della normativa
repressiva e quindi a pene più miti
(carcere al massimo) con poche eccezioni.
.Nel corso dell’anno si creano due Procuratori
di S. Marco de ultra: Stefano Malipiero
(3 agosto) e Gabriele Loredan (18 agosto).
1481
.20 febbraio: «Acquisto dell’isola di Veia
[Veglia, nel golfo del Quarnaro], ricaduta
alla Rep. per la rinuntia fatta del Conte
Giovanni Schinchinello cognominato Frangipane,
i cui maggiori nel Ducato di Riniero
Zeno la hebbero in feudo, & ricevuta per
nome della Signoria, da Antonio Vinciguerra,
Secretario del Cons. de X» [Sansovino
32].
.3 maggio: muore Maometto II e sale al
potere il sultano Bajazet II [v. 1482].
.25 settembre: si istituiscono i Provveditori
sopra Uffici e le Cose del Regno di Cipro
per il controllo contabile della Camera
Regia di Cipro e di molti uffici veneziani,
ma anche per suggerire riduzioni di spesa
negli stessi uffici.
.Ottobre: viene dato inizio al primo
grande palazzo rinascimentale, Ca’ Vendramin.
Ideato e in parte costruito da M.
Codussi per Andrea Loredan, e terminato
dalla bottega dei Lombardo (1509), il palazzo
ci offre l’evoluzione dell’architettura veneziana
dal gotico decorativo al classico
ancora molto ornato. Venduto e riveduto
nel tempo è infine acquistato in un’asta
pubblica da Vettor Calergi, patrizio originario
di Creta, una cui figlia sposa un Grimani
e lo avrà in dote (1608). Il palazzo
viene così a chiamarsi Grimani-Calergi.
Nel 1738 l’ultimo dei Grimani-Calergi lo
lascia ai Vendramin, con l’impegno di chiamarlo
Vendramin-Calergi. Il palazzo però
passa ancora di mano in mano finché non
viene venduto a Giuseppe Volpi (1926), che
lo cede in seguito al Comune (1946), il
quale vi installa il Casinò, ridandogli il
nome Vendramin-Calergi. Qui soggiorna e
muore (13 febbraio 1883) Richard Wagner.
.Papa Sisto IV, a conferma del nepotismo
imperante, vuole sistemare il nipote
Girolamo Riario (sposato a Caterina Sforza)
e avanza delle proposte a Venezia che
gli promette di assegnargli uno staterello in
Romagna (Forlì), ma in cambio vuole avere
362
il possesso di Ferrara, il cui duca, Ercole
d’Este, vuole rendersi indipendente sia da
Venezia che dal papa, forte dell’alleanza
con il re di Napoli Ferdinando I d’Aragona,
per averne sposato la figlia. La sua prima
mossa è quella di occupare il Polesine. Venezia
e il papa sono serviti [v. 1482].
.Alla Giudecca iniziano i lavori per la
fondazione del complesso monastico benedettino
dedicato ai santi anargiri Cosma e
Damiano, medici che andavano di città in
città e di villaggio in villaggio curando
gratuitamente i malati che incontravano e
proclamando a tutti la venuta di Cristo, il
vero medico delle anime e dei corpi. La
chiesa sarà eretta nel giro di dieci anni, ma
poi ci vorrà oltre mezzo secolo per le rifiniture,
tanto che sarà consacrata il 30 maggio
1583 per essere poi sconsacrata (1817), spogliata
di tutto il rimanente e utilizzata
come caserma per le truppe di stanza a
Venezia, quindi trasformata in ospedale
militare, deposito di sale, magazzino, ricovero
per colerosi e infine in sede del
Maglificio Herion. All’inizio del 21° sec.
tutto il complesso è restaurato per destinarlo
in parte a incubatore per aziende innovative
e in parte ad uso culturale, ospitando
tra l’altro il Centro Teatrale di Ricerca
(Ctr), l’Archivio Luigi Nono e degli atelier
assegnati dalla Fondazione Bevilacqua La
Masa ad alcuni giovani artisti. Durante i
restauri vengono recuperati sia gli affreschi
realizzati nel 1539 dal pittore fiorentino
Francesco Salviati e dal suo allievo Giuseppe
Porta, detto il Salviati, sia quelli del
romano Girolamo Pellegrini.
1482
.12 gennaio: trattato di pace con Bajazet
II, che il 30 maggio 1481 aveva comunicato
la morte del padre e confermato l’amicizia
verso Venezia.
.3 aprile: la Repubblica assolda Roberto
da San Severino come luogotenente generale
in previsione della guerra contro il duca
di Ferrara, che vuole stabilire delle saline
a Comacchio e dispensarsi così dal comprare
il sale da Venezia, com’è obbligato a
fare dai trattati [Cfr. Thiriet 66].
.23 aprile: istituzione del Monte Nuovo
per far fronte alle spese sostenute con la
guerra contro Ferrara. Si chiama Monte
perché vi ammontano i capitali imprestati
da un consorzio di creditori, Monte Nuovo
per distinguerlo dal Monte Vecchio. Anche
a Venezia, come altrove, le difficoltà finanziarie
causate dalle guerre obbligano la
Repubblica a contrarre forti prestiti pubblici.
Di questi prestiti si ha notizia fin dal
1171, quando si istituiscono appositi Ufficiali
agli Imprestiti. La loro entità è già notevole
durante la guerra di Chioggia contro
Genova (1380), epoca alla quale risale il
Monte Vecchio; ad essi si aggiungeranno
poi i prestiti contratti durante la guerra
contro la Lega di Cambrai con l’istituzione
del Monte Novissimo (fondato il giorno
d’Ognissanti del 1509) al quale seguirà 17
anni dopo la creazione del Monte di Sussidio.
La Repubblica dunque contrae dei
prestiti per far fronte alle spese militari.
Naturalmente tutti questi titoli di debito
pubblico formano oggetto di un attivo
commercio, il quale ha la sua sede a Rialto,
centro della vita commerciale, bancaria
e finanziaria di Venezia, e sede anche del
commercio internazionale.
Entrate ordinarie e straordinarie. La Repubblica
pretende che i patrizi offrano alla città-stato
non solo il sangue, ma anche gli
averi. I più ricchi pagano le imposte in misura
più alta, senza eccezioni, e i debitori
verso lo Stato non possono esercitare il diritto
di voto in Maggior Consiglio, dove
annualmente la loro situazione debitoria è
proclamata solennemente.
I cespiti delle entrate ordinarie dello Stato si
possono semplificare nelle imposte indirette
(Datia) e in quelle dirette (Decimae).
Le Decimae, poi dette Gravezze, sono concepite
come tributi di guerra e ne sono
esenti soltanto coloro che prestano servizio
in guerra. La prima forma accertata
(10° sec.) è la Decima (Decimum) che si
pagava una sola volta nella vita, ma soltanto
nel caso che il padre non l’avesse già
pagata, poi conosciuta (12° sec.) come
363
Advetaticum: viene riscossa non solo per la
guerra, ma anche in tempo di pace e finisce
per essere esatta annualmente, grava
sui beni stabili, ma anche sul reddito e può
essere pagata in natura (decima verde). Il
Campaticum è invece soltanto un’imposta
fondiaria riscossa regolarmente a partire
dal 1501, soprattutto per la terraferma,
mentre la Tansa, istituita provvisoriamente
nel 1499 e resa permanente a partire dal
1548 è un’imposta generale sul reddito per
la città e il Dogado. Ora, siccome queste
tre imposte (Decimum, Campaticum e Tansa)
danno spesso luogo ad una doppia tassazione,
si stabilirà (17° sec.) che chi ne è
colpito è tenuto a pagare soltanto la più
alta. Alla riscossione provvede lo Stato
dapprima con gli Ufficiali agli Imprestiti e
poi con i Governatori delle Entrate.
Le entrate straordinarie erano fornite quasi
per intero dai prestiti, in genere forzosi.
Nessuno può essere esonerato, tranne chi
è assente per servizio militare. La quota
del prestito è calcolata su una percentuale
del patrimonio e lo Stato paga un interesse
che abitualmente è del 5 per cento. Succede
così che sotto il peso dei suoi molteplici
e gravi impegni il Monte Vecchio e
tutti gli altri monti creati successivamente
crolleranno. Alle entrate ordinarie e straordinarie
si aggiungono nei momenti critici
anche i proventi della vendita di cariche e
di seggi in Maggior Consiglio [Cfr. Kretschmayr
II 146-9].
.2 maggio: inizia la guerra di Ferrara
(1482-84) con la consegna della formale dichiarazione
da parte della Repubblica, al
cui fianco si schiera (16 giugno) il papa Sisto
IV (con il nipote Girolamo Riario, signore
di Forlì e di Imola). L’esercito veneziano
è guidato dal San Severino e quello
pontificio da Roberto Malatesta. A sostenere
le ragioni di Ferrara scendono subito in
campo il re di Napoli (Ferdinando I d’Aragona),
Milano con Ludovico il Moro, il
marchese di Mantova (Federico Gonzaga),
il signore di Bologna (Giovanni II Bentivoglio).
I veneziani aprono le ostilità, invadono
il ferrarese e mandano una flotta navale
sul Po. Conquistano così Rovigo, il Polesine,
Comacchio, Lendinara e Adria, e
giunge quasi ad assediare la stessa Ferrara,
mentre Malatesta, alla guida delle truppe
pontificie, trova la morte stroncato dalla
malaria presso le Paludi Pontine. Il papa
rinuncia allora a proseguire la lotta e stipula
la pace con il re di Napoli, chiedendo
anche ai veneziani di aderirvi. Ma in laguna
non si vogliono buttare al vento i successi
ottenuti e allora per punire Napoli si
attaccano i possedimenti degli Aragonesi
in Puglia.
.12 maggio: Giovanni Diedo (o Dedo) è
nominato 15° cancellier grando.
.30 maggio: la Repubblica accetta il progetto
di maestro Andrea da Venezia per la
fabbricazione di proiettili da bombarda
fumogeni e asfissianti.
.1° giugno: privilegio al Comune di Adria.
.10 giugno: dedizione di Comacchio.
.16 agosto: Piero Priuli viene eletto procuratore
di S. Marco de supra.
.Privilegio a Lendinara (13 settembre), a
Badia Polesine (15 settembre) e a Rovigo
(1° ottobre).
.6 novembre: battaglia di Argenta, presso
Ferrara. La Repubblica vince grazie ai suoi
stratioti o stradiotti, che suscitano grande
sensazione per la loro terribile abitudine
di mozzare il capo ai nemici caduti in battaglia
allo scopo di riscuotere il premio di
un ducato per testa. Gli stradiotti sono soldati
mercenari di origine balcanica con
cavalli armati alla leggera (lancia corta, o
giavellotto, e arco) e veloci negli assalti.
Essi dunque appartengono ad un corpo di
cavalleria leggera creato appositamente
dalla Repubblica per combattere le incursioni
e le razzie della cavalleria leggera
turca in Dalmazia e in Morea dopo il 1463.
Valorosi, ardimentosi e temerari, gli stradiotti
erano stati poi trasferiti in Friuli
(1465) per subentrare alla cavalleria italiana
su quel fronte e quindi, conclusa la
pace con i turchi (1479) assunti in servizio
permanente e posti sotto il comando di
appositi provveditori detti appunto Provveditori
agli Stratioti, i quali, diversamente
dagli altri provveditori, che si limitano ad
osservare e riferire a Venezia, guidano di
persona i loro uomini.
364
.27 novembre: la Repubblica respinge le
proposte di pace del duca di Ferrara.
1483
.26 febbraio: Giovanni Bellini dipinga
nella sala del Maggior Consiglio.
.1° aprile: Leonardo Contarini viene
eletto procuratore di S. Marco de citra.
.22 giugno: Sisto IV lancia l’interdetto
contro la Repubblica. Improvviso voltafaccia
del papa, che appena il 16 giugno 1482
aveva stipulato un’alleanza di 7 anni con la
Repubblica.
.28 luglio: si affida la condotta al marchese
di Monferrato Bonifacio III.
.14 settembre: a mezzanotte, complice
una candela non spenta dopo la messa
nella chiesuola privata del doge, si sviluppa
un incendio in Palazzo Ducale, che
rimane però circoscritto all’ala orientale e
agli appartamenti ducali. Il doge si trasferisce
(26 settembre) a Palazzo Duodo sull’altro
lato del rio (poi abbattuto per costruirvi
le Prigioni), dove è stato ricavato
un alloggio provvisorio collegato al Palazzo
Ducale con una passerella in legno (un
anticipo del Ponte dei Sospiri) per consentire
al doge di partecipare ai consigli tenuti
a Palazzo Ducale senza tanti problemi. Il
Senato delibera di ricostruirlo (21 maggio
1484), affidando l’incarico ad Antonio
Rizzo. I lavori di ripristino termineranno
9 anni dopo e il doge vi ritornerà il 19
marzo 1492.
.27 settembre: si condanna all’ergastolo
un turco che in un’osteria di Piazza S.
Marco aveva sodomizzato un ragazzo.
.Il cibo scarseggia e lo Stato offre doni «a
quei navigatori che recassero grano dalla
Sicilia, dalla Barberia, dalla Catalogna»
[Molmenti II 54]. L’emergenza grano si
ripeterà nel 1561.
.La monaca Maria Caroldo, con l’appoggio
del proprio fratello Girolamo e del
sacerdote Giacomo Zamboni, fonda il Monastero
di Spirito Santo [sestiere di Dorsoduro,
sulle fondamenta delle Zattere], con
annesso oratorio, per accogliere le monache
Agostiniane condannate per condotta
immorale. Il complesso sarà rifabbricato in
occasione dell’inizio della costruzione delle
fondamente delle Zattere (1519). Nel
1806 chiesa e convento saranno soppressi.
.«Rotta e presa d’Antonio Giustiniano al
Bondeno. Vittoria di Giorgio Viaro a
Curzola» [Sansovino 32].
1484
.30 gennaio: viene in visita a Venezia
Leonetto, figlio naturale del duca di Bari,
con un seguito di 300 persone.
.4 febbraio: in occasione di un torneo sia
concesso ai privati di affittar stanze.
.22 aprile: il turco Bajazet II cede alla
Repubblica l’isola di Zante (o Zacinto) dietro
pagamento di un tributo annuo. L’isola,
dove nel 1194 Matteo Orsini vi aveva stabilito
un governo locale facente parte della
Contea Palatina di Cefalonia con Itaca, era
in seguito passata ai turchi (1479). Adesso
diventa dominio della Repubblica e ne
segue le sorti. Al posto delle fortificazioni
precedenti fatte dai greci e dai romani, i
veneziani vi costruiscono un grande forte
che sarà completato nel 1646. Dopo la caduta
di Candia (1669), Francesco Morosini
si rifugia con la flotta e moltisimi cretesi
proprio a Zante, che ha un aumento significativo
di popolazione, trasformandosi in
una piccola Venezia. Con il Trattato di Campoformido
(1797) Zante è annessa alla Francia.
Ugo Foscolo la ricorda nel suo sonetto
intitolato ‘A Zacinto’:
Nè più mai toccherò le sacre sponde
Ove il mio corpo fanciulletto giacque,
Zacinto mia, che te specchi nell'onde
Del greco mar da cui vergine nacque
Venere, e fea quelle isole feconde
Col suo primo sorriso, onde non tacque
Le tue limpide nubi e le tue fronde
L'inclito verso di colui che l'acque
Cantò fatali, ed il diverso esiglio
Per cui bello di fama e di sventura
Baciò la sua petrosa Itaca Ulisse.
Tu non altro che il canto avrai del figlio,
O materna mia terra; a noi prescrisse
Il fato illacrimata sepoltura.
365
.19 maggio: Jacopo Marcello, capitano
generale da mar, cade in combattimento
mentre tenta di espugnare Gallipoli, assediata
ai primi di maggio per ritorsione,
dopo che il re di Napoli, aveva invaso gli
Stati della Chiesa e costretto il papa a rompere
l’alleanza con la Repubblica. Gallipoli,
dunque, cade nelle mani dei veneziani e
viene saccheggiata. Ferdinando arriva a
cose fatte e si stipula la pace con la restituzione
della città.
.21 maggio: si delibera la ricostruzione
di Palazzo Ducale su progetto di Antonio
Rizzo.
.25 maggio: il papa, dopo aver lanciato
l’interdetto sulla città, bloccato dalla Repubblica,
che aveva vietato al patriarca di
pubblicarlo, scomunica i veneziani, ma tre
mesi dopo muore (29 agosto). La Repubblica
affida allora a Roberto da San Severino
(15 luglio) la facoltà di trattare la pace
con i nemici, tranne che col papa. Si giunge
così, dopo l’armistizio (22 luglio) alla
Pace di Bagnolo (7 agosto), presso Brescia,
che conclude la guerra di Ferrara [v. 1482].
Secondo il trattato di pace, stipulato tra
Venezia da una parte e gli stati di Napoli,
Milano, Firenze e Mantova dall’altra, la
Repubblica riacquista tutti i territori persi
durante la guerra (il bergamasco, il bresciano
e il veronese), restituisce al duca
d’Este i territori occupati, meno il Polesine
di Rovigo, mentre al re di Napoli vanno la
città pugliese di Gallipoli e gli altri paesi
conquistati in quella regione. Il papa Sisto
IV muore di crepacuore (29 agosto) per
essersi fatta la pace a sua insaputa e contro
la sua volontà. Gli succede Innocenzo VIII.
.Dicembre: peste gravissima. Si delibera
in via eccezionale di concedere ai chirurghi
un cadavere per l’anatomia.
1485
.26 febbraio: alleanza di 25 anni col duca
di Milano.
.28 febbraio: il nuovo papa Innocenzo
VIII (1484-92) toglie l’interdetto e riammette
la Repubblica nella comunione della Chiesa.
.16 aprile: si ricostruisce la Scuola Grande
di S. Marco (poi Ospedale civile) a seguito
di un incendio. L’incarico è affidato a Pietro
Solari, detto Lombardo, aiutato dai figli
Tullio e Antonio, per le parti scultoree, e
dal collaboratore Giovanni Buora. La parte
superiore (successiva al 1490) è dovuta a
M. Codussi.
.25 maggio: il patriarca dichiara l’autenticità
del corpo di san Rocco giunto a Venezia.
In breve il santo avrà una chiesa tutta
sua [v. 1489].
.Il doge Giovanni Mocenigo muore di
peste (14 settembre) e per paura del contagio
è frettolosamente sepolto nella Chiesa di
S. Giovanni e Paolo con il suo bel monumento
realizzato dalla bottega dei Lombardo.
.Per l’imperversare della peste si elegge
in poche ore il 73° doge, Marco Barbarigo
(19 novembre 1485-14 agosto 1486). Ha 72
anni. Il suo è un dogado brevissimo ricordato
per la pioggia benefica che cade nel
giorno della sua elezione e lava via i segni
del contagio. Ma sul finire del mese la peste
riprende.
.Si creano tre Procuratori di S. Marco:
Bertucci Contarini de ultra (18 settembre),
Federigo Cornaro de ultra (30 ottobre) e
Agostino Barbarigo, che sarà poi doge, de
supra (25 novembre).
1486
.7 gennaio: i tre nobili deputati alla sanità
[v. 1348] nominati dal Senato durante le
emergenze vengono istituzionalizzati in
via definitiva con la creazione dei tre Provveditori
alla Sanità. La loro vigilanza si
estende sui lazzaretti, sulla pulizia delle
strade e delle cisterne, sui commestibili, sui
vagabondi e i questuanti, sulle meretrici,
sugli albergatori, sulle sepolture, sui collegi
dei medici, dei fisici e dei barbieri. Alle
dipendenze di questa magistratura vi sono
uffici di sanità in ogni città. Nel 1537 la loro
nomina passa al Maggior Consiglio che ai
Provveditori aggiunge (1556), due Sopraprovveditori
alla Sanità [Cfr. Da Mosto 211]. I
Provveditori alla Sanità hanno dunque lo
scopo di vigilare sulla salute pubblica, in
particolare mettere in essere una resistenza
366
efficace contro la peste. È la prima istituzione
del genere in Europa, una magistratura
che sa attuare misure idonee per circoscrivere
la malattia, perché non appena
«scoppiava il morbo, erano eletti nei sestieri
e nelle parrocchie appositi delegati per
vigilare sulla pulizia delle case, per vietare
la vendita dei cibi nocivi, per far chiudere
scuole e taverne e proibire le prediche e le
funzioni nelle chiese. Si impediva qualunque
comunicazione e commercio tra le varie
contrade della città, non potendo alcuno
che abitasse in una contrada passar nell’altra»
[Molmenti II 50]. I Provveditori, che
durano in carica un anno, si preoccupano
in primo luogo della prevenzione. Essi decidono
di allestire un doppio sistema, quello
della quarantena (così detta perché le navi
sospette di essere infettate vengono bloccate
per 40 giorni nell’isola del Lazzaretto (di
fronte al Lido), già divenuta luogo di degenza
nel 1423) e quello del cordone sanitario
(qualsiasi nave in entrata viene sottoposta
ai controlli sanitari, mentre barche di
armati pattugliano la laguna per evitare
che le navi scarichino abusivamente merci
non ancora controllate). Uno dei posti per
l’azione profilattica è Torcello, dove nella
primavera del 1500 sarà mandato un delegato,
il quale, però, appena messo piede
nell’isola viene maltrattato, buttato in acqua
e costretto a tornarsene a Rialto. L’episodio
dà colore, naturalmente, ma ci dice che non
è raro che sulla piazza o al mercato, gli ufficiali
pubblici siano aggrediti, generosamente
ingiuriati, talvolta più seriamente malmenati
[Cfr. Pavan 128].
.14 agosto: il doge Marco Barbarigo
muore e viene sepolto nella Chiesa di S.M.
della Carità, che sarà sconsacrata e spogliata
durante il dominio napoleonico, diventando
così sede dell’Accademia di Belle Arti. I
resti del doge saranno dispersi.
.19 agosto: non possano esercitare il notariato
né banditi, né condannati.
.Si elegge il 74° doge, Agostino Barbarigo
(30 agosto 1486-20 settembre 1501), fratello
minore del precedente doge. Ha 66
anni, è vedovo, ambizioso e vanta una
buona carriera militare e politica: capitano
generale nella guerra di Ferrara, governatore
di Padova, Verona e Capodistria e infine
procuratore di S. Marco. Il suo dogado
prende subito un’impronta decisa: l’ambizione
per il potere, lo sfarzo e i propri interessi.
Pretende il suo stemma araldico su
tutti gli stipiti e i caminetti prima di riprendere
possesso (19 marzo 1492) del Palazzo
Ducale dopo l’incendio e la ricostruzione,
pretende anche baciamano e genuflessione
di quanti lo avvicinano. Il suo giro nel pozzetto
per distribuire monete al popolo è
funesto: cinque bambini rimangono
schiacciati nella calca.
.In occasione dell’elezione di Agostino
Barbarigo, che succede al proprio fratello
Marco, esplode in Maggior Consiglio l’antagonismo
tra le case vecchie (i longhi) e le case
nuove (i curti), a cui appartiene Agostino
Barbarigo: la sua elezione è il primo caso
dopo la riforma Flabanico del succedersi di
due membri della stessa famiglia [Cfr. Da
Mosto 144]. Una bella scusa per gli appartenenti
alle case vecchie che non riescono ad
avere doge uno dei loro dopo Michele
Morosini (1382). A calmare gli animi è il nuovo
doge con la sua presenza ed eloquenza:
«Homo de degna statura, de admiranda prexentia
et non veduta la talle a li tempi nostri»,
sapientissimo, eloquente, di molta memoria
e di carattere fermo [Cfr. Da Mosto 144].
.1° settembre: privilegio per la stampa
della Storia di Marcantonio Sabellico, l’illustre
scrittore (nato a Vicovaro presso Roma
nel 1448) che morirà a Venezia il 18 aprile
1506. La Repubblica comprende che la cronaca
fattasi storia può diventare anche
pericolosa se vista con spirito critico, per
cui decide che gli avvenimenti della patria
siano narrati con prudenza da uno storico
pubblico, scelto per pubblico decreto, al
quale si concede di consultare i documenti
della storia veneziana sotto la vigilanza
del Consiglio dei X. Marcantonio Coccio o
Sabellico non è incaricato «d’ordine pubblico»,
ma offre il suo resoconto spontaneamente
e la sua offerta è accettata dalla
Signoria e lui è anche ricompensato per il
suo lavoro. La sua opera è pubblicata nel
1487 da Andrea Torresano con il titolo di
M. Ant. Sabellici rerum Venetarum ab urbe
condita ad sua usque tempora libri XXIII.
367
Essa narra gli eventi che vanno dal principio
della Repubblica al 1486; è scritta in
latino, ma poi tradotta da Lodovico Dolce
e pubblicata nel 1544 da Curzio Navò con
il titolo Le historie vinitiane di Marco Antonio
Sabellico, diuise in tre deche con tre libri della
quarta deca. Nouamente da messer Lodouico
Dolce in volgare tradotte.
Il primo storiografo ad essere nominato
con decreto pubblico nel 1516 è Andrea
Navagero, un patrizio veneziano di scarse
fortune economiche, ma di ottima fama nel
mondo delle lettere, il quale avrebbe dovuto
continuare la storia del Sabellico, ma
alla sua morte nulla o quasi di specifico si
rinviene. È così nominato Pietro Bembo,
che narra gli eventi che vanno dal 1487 al
1513. L’opera in latino (Petri Bembi cardinalis
Historiae Venetae libri XII) è pubblicata
nel 1551, ma poi è tradotta dallo stesso
Bembo in italiano (Della historia vinitiana di
m. Pietro Bembo card. volgarmente scritta.
Libri XII) e data alle stampe nel 1552.
Alvise Contarini è scelto come successore
del Bembo e riceve l’incarico il 13 marzo
1577, ma poi muore improvvisamente
(1579), lasciando una delineatio, cioè una
traccia di storia veneta non ritenuta degna
di pubblicazione da parte del Consiglio dei
X. Si nomina così il giovane Paolo Paruta
(1580), che è incaricato di scrivere in latino
intorno agli eventi che vanno dal 1513 al
1551. L’opera viene pubblicata postuma
nel 1605 da Nicolini come Historia vinetiana
di Paolo Paruta caualiere, et procuratore di S.
Marco. Diuisa in due parti.
Andrea Morosini scrive la sua pubblica
storia, narrando le vicende che vanno dal
1521 al 1615. L’opera, pubblicata nel 1623
da Pinelli come Andrea Mauroceni Senatoris
historia Veneta ab anno 1521 usque ad annum
1615 in quinque partes tributa è tradotta in
italiano e pubblicata in 5 volumi da Zatta
tra il 1782 e il 1787 con il titolo di Storia
della Repubblica di Venezia scritta per pubblico
decreto e condotta dall’anno 1521 fino al
1615 dal senatore Andrea Morosini ora per la
prima volta dal latino idioma recata nell’italiano.
Tomi cinque.
Dopo il Morosini, alla carica di pubblico
storiografo è chiamato il procuratore Nicolò
Contarini (1618), ma le sue Istorie veneziane,
et altre a loro annesse cominciando dall’anno
1597 e successivamente, pur ottime, non sono
pubblicate per scrupoli di prudenza e
rimangono in manoscritto a parte alcuni
brani dati alle stampe da alcuni studiosi.
Segue la nomina di due nuovi pubblici storiografi,
prima Paolo Morosini (1631) e poi
Giacomo Marcello (1637), ma entrambi
muoiono senza scrivere niente. È allora
chiamato Battista o Giambattista Nani
(1651), e lo si incarica di narrare gli avvenimenti
che vanno dal 1613 al 1671 e la
guerra con i turchi. La prima edizione è del
1662 (La Historia della Republica Veneta di
Battista Nani caualiere, e procuratore di San
Marco), ma l’opera è stampata integralmente
in 2 tomi solo con la terza edizione
(1676-1679) da Combi e La Nou. Questa
storia di Nani, scritta in italiano, è tradotta
prima in inglese e poi in francese.
Michele Foscarini è nominato nel 1678 e
quasi vent’anni dopo pubblica (1696) per i
tipi di Combi gli eventi che vanno dal 1669
al 1690 con il titolo di Historia della Republica
Veneta di Michele Foscarini senatore.
Chiude la serie degli storiografi pubblici
Pietro Garzoni, nominato nel 1692, che narra
gli eventi che vanno dal 1664 al 1714,
pubblicando due tomi per i tipi di Manfré,
uno nel 1705 (In tempo della sacra Lega contra
Maometto 4. e tre suoi successori gran Sultani
de' turchi) e l’altro nel 1716 (Istoria della repubblica
di Venezia ove insieme narrasi la guerra
per la successione delle Spagne al re Carlo II).
In seguito sono nominati per decreto altri
storiografi come Marco Foscarini (1735),
Nicolò Donà (1764) e il figlio Francesco
Donà (1775), ma nessuno di questi riuscirà
a completare l’opera: «il Foscarini intento a
scrivere la storia della Venetiana Letteratura,
non iscrisse mai quella ch’eragli stata
allogata; Nicolò Donato [Donà] cominciò a
scriverla dal principio della città e giunse
al 1713 compendiosamente, ma non proseguì.
Francesco Donato [Donà] scrisse
anch’egli dal principio della città per via di
introduzione fino al 1716 ma nulla più. Le
fatiche di questi due ultimi storici non vennero
mai pubblicate, e conservansi a penna
in qualche privato archivio» [Cicogna 78].
La Serenissima Repubblica aveva comunque
nominato altri due storiografi pubblici,
ma costoro erano stati quasi subito dispensati.
Sono Girolamo Grimani (24 settembre
1765) e Girolamo Ascanio Giustinian
(24 gennaio 1766).
Le opere dei grandi storici Marcantonio
Sabellico, Pietro Bembo, Paolo Paruta, Andrea
Morosini, Giambattista Nani e Michele
Foscarini sono «ristampati per le cure
principalmente di Apostolo Zeno, in Venezia,
pel Lovisa, nel 1718-1722» [Cicogna 78].
.6 dicembre: muore in concetto di santità
Eufemia Giustinian. Fu abbadessa in S.
Croce della Giudecca ed è qui ricordata da
due toponimi, Calle Beata Eufemia Giustinian,
e Ramo Beata Eufemia Giustinian.
.29 dicembre: alleanza di 25 anni con il
papa.
.Costruzione, su disegno di Giorgio Spavento,
della Chiesa di S. Teodoro, da non confondersi
con l’omonima chiesa fatta costruire
quasi mille anni prima (555) da Narsete.
Questa piccola chiesa di S. Teodoro,
costruita in forme rinascimentali, sorge
dietro le absidi di S. Marco con accesso dal
Ponte della Canonica.
.Si creano tre Procuratori di S. Marco:
Tommaso Trevisan de ultra (20 gennaio),
Giovanni Cappello de supra (3 ottobre) e
Giovanni Cornaro de citra (12 novembre).
368
1487
.16 febbraio: si decreta di fortificare Cipro,
discutendo se alzarvi la bandiera di S.
Marco.
.14 marzo: Zaccaria Barbaro viene eletto
procuratore di S. Marco de citra.
.13 aprile: la Repubblica viene trascinata
in guerra dagli austriaci. Sigismondo, conte
del Tirolo, imprigiona i mercanti veneziani
alla Fiera di Bolzano per pretestuosi contrasti
di confine nel trentino e di diritti di
pascolo nella zona del Garda, ma in effetti
perché teme che l’espansione di Venezia
possa chiudere all’Austria la via del Brennero.
Si va alla guerra e la Repubblica, ritenendo
di non impegnare un grosso esercito,
affida il comando a Giulio Cesare Varano,
ma ci rimette Rovereto (8 maggio). Il
Senato richiama allora in servizio Roberto
da San Severino, che però rimedia una
brutta sconfitta (4 luglio), pur provocando
gravi perdite nelle file austriache, poi riconquista
Rovereto (25 luglio), ma subisce
una nuova sconfitta a Calliano (10 agosto),
dove muore. A salvare la situazione con
una decisa carica di cavalleria è l’altro condottiero
veneziano Guido de’ Rossi: la Repubblica
esce sconfitta, ma gli austriaci non
sono in grado di trarre vantaggio dalla vittoria.
Il 27 settembre si tratta la pace, che
viene conclusa il 13 novembre.
.28 aprile: allo scopo di mantenere «illibata
la fama del commercio veneto», si vieta
«la fabbrica, lo spaccio e l’uso delle pietre
preziose false» che si realizzano fondendo
insieme oro e smalti e a seconda delle quantità
dell’uno e dell’altro si possono ottenere
contraffazioni perfette di «vasi di agata, di
calcidonio, di smeraldo, di giacinto e di
altre pietre preziose [Molmenti II 149]. Il
decreto sarà reiterato il 27 ottobre 1638.
.16 maggio: si condannano a morte per
annegamento sei pirati.
.3 luglio: cade un fulmine sul campanile
di S. Angelo.
.27 luglio: si allontanino le fornaci dal
centro della città e sorgano in periferia.
.28 dicembre: i natanti non s’attracchino
alle rive di Rialto salve le operazioni di
carico e scarico.
369
.Dicembre: il portoghese Bartolomeo Diaz raggiunge l’estremità meridionale dell’Africa e lo battezza
con il nome di Capo di Buona Speranza, aprendo la via per l’India a Vasco de Gama che, il 20
maggio 1498 entra nel Porto di Calicut.
.Viene eretto da Pietro Lombardo, per il mercante e segretario ducale Giovanni Dario, che aveva
saputo negoziare la pace tra la Repubblica e Maometto II (1479), il palazzo che si chiamerà Ca’
Dario.
1488
.27 gennaio: i Provveditori di Comun sopraintendano ai pozzi della città.
.28 febbraio: viene impiccato fra le colonne della Piazzetta il nobile padovano Niccolò de Lazzara
che aveva proposto ad Annibale Capodilista, un imprenditore padovano, di scacciare i veneziani da
Padova. De Lazzara gli aveva in sostanza detto: «Tu hai 1.500 persone ai tuoi ordini, io ne potrei
condurre altrettante; potremmo unirci ad altri e liberarci dei veneziani». Capodilista aveva però
riportato subito il fatto al podestà Leonardo Loredan ...
.4 aprile: si fonda la Chiesa dei Santi Rocco e Margherita [sestiere di S. Marco] con annesso convento.
Nel 1806 il convento verrà soppresso e la stessa sorte subirà la chiesa nel 1810. Il complesso
acquistato (1822) dal sacerdote Pietro Ciliota, sarà trasformato in un istituto per l’educazione femminile.
.21 aprile: il papa genovese Innocenzo VIII ripristina la parrocchia di S. Giovanni di Rialto e il 13
dicembre la Repubblica gli concede il privilegio di nobiltà.
.24 aprile: si decreta che il portico della Chiesa di S.M. Mater Domini, «ricettacolo, specialmente in
tempo di notte, di sodomie ed altre disonestà, né potendo esso per la sua posizione, essere distrutto,
come aveasi
fatto d’altri
portici, venisse
cinto di tavole,
e fornito di una
porta, la quale
si dovesse
chiudere dopo
le ore ventiquattro»
[Tassini
Curiosità ...
389]. Per ventiquattro
si
intende il tramonto
del sole
[v. 944].
.17 giugno:
il doge passa
ad abitare nel
palazzo del
primicerio di S.
Marco perché
Palazzo Ducale
è ancora inagibile
a
causa
370
dell’incendio del 1483.
.9 luglio: i capi e gli inquisitori del Consiglio dei X vengono minacciati di esclusione dal
consiglio stesso qualora risultino assenti per tre giorni senza giustificazione.
.18 luglio: la Scuola degli Osti e Tavernieri trasferita da S. Mattio a S. Cassiano.
.18 luglio: muore il navigatore veneziano Alvise Cadamosto (1432-88), noto anche
come Ca’ da Mosto o da Mosto, che al servizio di Enrico il Navigatore aveva esplorato
l’Atlantico e le coste dell’Africa, arrivando alle foci del Gambia e scoprendo poi le isole
di Capo Verde.
.29 luglio: Alvise Vivarini si offre di dipingere la Sala del Maggior Consiglio.
.9 settembre: si stipula il contratto per i dipinti dell’organo di S. Salvatore.
.17 dicembre: si proibisce l’esercizio dell’alchimia.
.18 dicembre: si promette una taglia per l’uccisione del falsario Gaspare de Lamante.
Pochi giorni dopo (30 dicembre) si richiede ai duchi di Ferrara l’estradizione dei falsari di
monete veneziane operanti con la complicità di Matteo Maria Boiardo, conte di Scandiano
e poeta, che passerà alla storia come «uomo retto e mite e colto umanista, vagheggiatore
di un ideale di vita di costumi nobili e di sentimenti gentili» ...
.Si decreta una seconda diversione ‘alta’ del Brenta dal Dolo in un nuovo alveo del
Brenton «come avanti gli interventi del Signor de Padoa, quale unica cosa cercava la ruina
della nostra cità». Le acque del Brenta sono pertanto deviate a Conche e per il Canale di
Montalbano si scaricano assieme al Bacchiglione nel bacino di Chioggia.
.I veneziani difendono Cipro dai turchi.
.Muore a Venezia il grande scultore ed orafo fiorentino Andrea del Verrocchio, che si
trova in città per fondere la statua equestre del Colleoni alla quale ha lavorato dal 1479. Il
suo lavoro sarà completato da Alessandro Leopardi [v. 1496].
1489
.«Peste gravissima nella città con molto danno dell’universale» [Sansovino 32].
.1° giugno: Caterina Corner, che ha ceduto l’isola di Cipro alla Repubblica, giunge a
Venezia e il doge la onora organizzando fastosissimi festeggiamenti e una memorabile
regata. Venezia si annette dunque l’isola di Cipro, compensando la perdita di Negroponte
(1479). A Caterina Corner, rimasta vedova (1473), la Repubblica conserva il titolo di regina
e assegna un vitalizio di 8mila ducati annui oltre al castello di Asolo con un presidio
di 100 soldati. Qui Caterina si ritira (11 ottobre) con un seguito di 80 persone, 12 damigelle
e 12 paggi, accolta da tutta la nobiltà asolana e dal popolo festante. Ad Asolo,
Caterina dà vita ad una corte sfarzosa, riunisce letterati e scienziati e fra tutti spicca suo
cugino, il cardinale Pietro Bembo, che trarrà profitto di quei soggiorni scrivendo Gli
Asolani. Caterina tornerà però spesso a Venezia, alloggiando ora nel palazzo paterno di S.
Cassiano ora in quello sontuoso di Murano (demolito verso il 1800 dopo essere stato caserma
dei francesi), dove tra il 1492 e il 1493 riceve illustri personaggi, tra i quali Eleonora
d’Aragona (moglie del duca di Ferrara Ercole d’Este e figlia del re di Napoli) e Beatrice
d’Este. A Venezia la coglierà la morte il 10 luglio 1510. Sarà sepolta nella Chiesa dei Santi
Apostoli e poi trasferita nella Chiesa di S. Salvador, dove una lastra a pavimento ricorda che
lì ci sono le ceneri di Caterina Cornelia, Regina di Cipro Gerusalemme e Armenia.
CIPRO. I Lusignano la governano da quasi tre secoli quando entrano nella sfera d’influenza
veneziana e Genova per rappresaglia occupa (1373) Famagosta, il porto principale dell’isola
diventato uno dei più importanti centri commerciali del Levante dopo la caduta in
mano turca (1291) di S. Giovanni d’Acri, e vi rimane fino al 1464. Per riconquistare
Famagosta, i Lusignano chiedono un prestito ai banchieri veneziani, e in particolare alla
famiglia Cornaro, la cui figlia (Caterina) viene data in sposa al re Giacomo II, detto il
Bastardo, il cui trono è conteso dal duca di Savoia, sposato con Carlotta, sorellastra di
Giacomo. La Repubblica fa da intermediaria in questo prestito-matrimonio, imponendo a
371
Giacomo di firmare una dichiarazione nella
quale Caterina avrebbe ereditato il regno,
se lui non avesse avuto un erede. Pochi
mesi dopo aver firmato, Giacomo muore di
morte improvvisa a 33 anni. Venezia prontamente
invia una flotta a Famagosta per
proteggere la vedova. Caterina regna a
Cipro per 15 anni, fino al 1489, quando la
sua famiglia le impone di donare l’isola a
Venezia in cambio della corte di Asolo,
dove vive felicemente fino al 1510.
Nel settembre del 1570 i turchi mettono in
campo 80mila uomini e conquistano Nicosia,
poi assediano Famagosta, inviando al
comandante veneziano Marcantonio Bragadin
un cestino contenente la testa di Niccolò
Dandolo, il governatore di Nicosia, ma
Famagosta non cede. I turchi la bombardano
e la stringono l’assedio, ma la situazione
non muta, finché, impressionato dalla morte
del figlio caduto durante un assalto, il
sultano offre un onorevole compromesso
per la resa di Famagosta, promettendo
onori militari, il trasferimento delle truppe
a Creta, libertà per la popolazione di rimanere
o seguire le truppe. L'offerta viene
accettata e le truppe con le famiglie sono
imbarcate su navi turche.
Il 5 agosto, Bragadin e i suoi luogotenenti
sono pronti a consegnare formalmente le
chiavi di Famagosta ad Alì Pacha Mustafà.
La cerimonia è inizialmente molto cordiale,
ma d’improvviso l’umore di Mustafà Pascià
cambia e ordina alla sua guardia di
uccidere i luogotenenti di Bragadin e allo
stesso Bragadin viene tagliato prima il naso
e poi le orecchie e dopo due settimane il
povero veneziano è scuoiato vivo e la sua
pelle riempita di paglia inviata a Costantinopoli
ed esposta. Alcuni anni più tardi la
pelle arriva a Venezia grazie allo schiavo
veronese Girolamo Polidoro che la sottrae
(1575) dall’Arsenale di Costantinopoli:
«piegata in un’ampiezza d’un foglio di
carta, salda e palpabile come fosse un pannolino»,
scrive il cronista, la pelle di
Bragadin è dapprima conservata nella
Chiesa di S. Gregorio e infine nella Chiesa di
S. Giovanni e Paolo [v. 1571].
Nel frattempo Venezia stringe l’alleanza
con Filippo II, re di Spagna e con il papa
Pio V e una grande flotta si
riunisce a Messina in Sicilia. Due
mesi più tardi nella battaglia di
Lepanto, la flotta spagnolo-veneziana
sconfigge quella turca.
Nella battaglia il comandante della flotta
turca, Ali Pacha, è ucciso e la sua testa infilzata
sopra una picca a pareggiare l’orrore
della morte di Bragadin.
.11 agosto: un fulmine colpisce la piramide
del Campanile di S. Marco e fa cadere
le campane sul pavimento della cella.
Anche la canna del Campanile risulta
lesionata con fessurazioni lungo le superfici
esterne. Si affida l’incarico del restauro
provvisorio al proto di S. Marco, Giorgio
Spavento. Il Campanile senza la sua cuspide
lo si può vedere nella famosa incisione
del 1500 di J. de’ Barbari, incisione poi corretta
con un nuovo tassello che riporta la
cuspide dopo il grande restauro completato
nel giugno del 1514.
.26 settembre: la Scuola di S. Rocco, con i
suoi 500 associati, che comprendono cittadini
di un certo censo, artigiani e popolani,
riconosciuta Scuola Grande già nel 1478,
ma senza una sede propria, adesso decide
di costruire una propria chiesa, la Chiesa di
S. Rocco [sestiere di S. Polo], incaricando B.
Bon, che la porta a compimento nel 1494.
Consacrata nel 1508, la chiesa si arricchirà
(1520) delle spoglie mortali di san Rocco e
due secoli dopo sarà rifatta quasi del tutto,
sia internamente ad opera di Giovanni
Scalfarotto (1725), sia esternamente da
Bernardino Maccaruzzi, che la riprogetterà
(1765), finendo i lavori nel 1771. Qui Jacopo
Tintoretto dipinge dal 1564 al 1587,
realizzando tre cicli di pittura di tipo religioso-sociale
in cui alcuni vedono i segni
premonitori della crisi e dell’evoluzione
non solo dell’arte (rottura con il Rinascimento
e inizio di una nuova era artistica),
ma dell’intera vita della Repubblica [Cfr.
Perocco 821]. La Chiesa di S. Rocco sarà
meta di una solenne processione a partire
dalla peste del 1576: il 16 agosto di ogni
anno il doge e la Signoria rivolgeranno un
voto di ringraziamento al santo; tutto
intorno festa grande, tendarelle e inizio di
una tradizione che consente ai giovani pit-
372
tori di esporre le loro opere lungo i muri
del campo.
.31 dicembre: si apre al culto la Chiesa dei
Miracoli, eretta fra il 1481 e il 1489 da Pietro
Lombardo per ospitare una preziosa icona
della Vergine posta all’angolo di una casa
in Corte Nova e ritenuta miracolosa. La
leggenda vuole che per realizzare questo
gioiello del rinascimento veneziano, esternamente
tutto rivestito di lastre di marmo,
Lombardo abbia usato i marmi policromi
avanzati dai cantieri della Basilica di S.
Marco, assieme a bassorilievi di sirene e di
tritoni, singolari per un edificio di culto.
Nel 1997 verrà completamente restaurata e
ancora nel 21° sec. sarà «uno dei più belli
tra i piccoli edifici del mondo» [F. Honour].
.Si creano due Procuratori di S. Marco:
Antonio Venier de supra (1° marzo) e Giovanni
Contarini de citra (12 marzo).
1490
.14 gennaio: si studi il modo di fare arrivare
l’acqua dolce a Venezia.
.28 febbraio: il sultano d’Egitto riconosce
in perpetuo a Venezia il regno di Cipro.
.21 luglio: neve e freddo. Si cavalca in
laguna. Si decreta di aumentare le pene per
i delitti commessi in Piazza, in Palazzo
Ducale o nella chiesa di S. Marco.
.30 marzo: i Provveditori alla Sanità, essendo
stato deliberato e stabilito dal Senato
che tutte le pubbliche meretrici devono abitare
in luoghi pubblici, dichiarano che anche
la stuffa o stua deve essere considerata
luogo pubblico [v. 1360].
.4 maggio: si vieta a tutti i veneziani d’indossare
o vestire «alcuna cosa d’oro, d’argento
et di seta che non sia fatta in questa
Città» [in Molmenti II 159]. Il decreto si
rende necessario perché l’industria veneta è
minacciata dalla concorrenza delle stoffe
orientali; infatti, la tessitura veneziana, pur
essendo di grande qualità, comincia a dare
segni di decadimento, incalzata com’è dalla
moda dei tessuti d’oriente.
.21 luglio: nella Chiesa di S. Marco Michele
Giambono termina la decorazione
musiva della volta della Cappella dei Mascoli,
fatica durata 30 anni.
.20 agosto: nella Chiesa di S. Marco si
inaugura l’organo di sinistra, detto primo
organo. La chiesa ha così due organi e due
organisti [v. 1491].
.Il Senato, indignato per il fatto che Venezia
è costretta a dipendere in larga misura
dagli schioppettieri tedeschi e comunque
non veneti, nomina otto maestri dell’arte
e li invia in terraferma ad addestrare
due uomini di ogni villaggio all’uso degli
schioppi, mentre in seguito i rettori ricevono
l’ordine di istituire gare semestrali capaci
di stimolare l’interesse per la pratica
dello schioppo [Cfr. Mallett 106].
.20 agosto: nella Chiesa di S. Marco funzionano
adesso due organi e abbiamo così
due organisti, Bartolomeo de Vielmis e
Francesco De Ana. A questi si aggiunge,
nel 1491, il Maestro di Cappella, il fiammingo
Pietro de Fossis, che ha anche il compito
di istruire i cantori perché la Cappella di
San Marco dal 18 giugno 1403 è anche
Scuola Musicale.
1491
.11 gennaio: Cristoforo Duodo viene
eletto procuratore di S. Marco de ultra.
.Muore a Udine il beato Bonaventura da
Forlì, famoso per le sue prediche nei campi
e nelle chiese di Venezia sul tema della penitenza,
che era anche un fondamento
della sua vita: non portava mai calzature,
dormiva sulla nuda terra o su un rozzo
tavolato, non mangiava carne non beveva
373
mai vino. Il suo corpo sarà portato a Venezia
e deposto nella Chiesa dei Servi [v. 1308],
ma quando la chiesa sarà demolita esso
sarà traslato prima nella Chiesa dei Santi Ermagora
e Fortunato e poi nella Chiesa della
Misericordia.
.18 novembre: non si possa essere confratelli
che di una sola Scuola (arte o confraternita).
1492
.19 marzo: il doge torna ad abitare a
Palazzo Ducale dopo il restauro.
.21 agosto: privilegio di stampa a Francesco
Giberto per l’edizione degli Statuti di
Venezia.
.14 settembre: muore a Todi, tornando
dal Conclave, il patriarca di Venezia, Matteo
Girardi. Gli succede (30 novembre)
Tommaso Donà.
.12 ottobre: Cristoforo Colombo sbarca
a Guanahani, raggiungendo, così egli crede,
le Indie Orientali. Questa data, considerata
tradizionalmente la prima dell’età
moderna, è di rilevante importanza anche
per Venezia. Il viaggio di Colombo, volto a
scoprire il Levante navigando a Ponente,
inaugura la serie delle grandi navigazioni
oceaniche, in particolare la circumnavigazione
dell’Africa compiuta da Vasco da
Gama (1498), che consentirà ai portoghesi
di raggiungere per mare le Indie Orientali,
ovvero i luoghi di produzione delle spezie,
realizzando notevoli vantaggi rispetto ai
mercanti veneziani, abituati ad essere
riforniti delle stesse attraverso lunghi e
spesso insicuri percorsi terrestri. Non che
questo costituisca la rovina per la città
lagunare. Infatti, per tutto il 16° secolo, e
anche oltre, l’economia veneziana continua
a prosperare, pur battendo cammini
che, con la sola eccezione dell’editoria, che
registra in laguna una delle sue produzioni
più alte, sono abbastanza diversi da
quelli seguiti, in generale, dal mondo moderno.
Per non citare che due esempi, a Venezia
si insiste nella produzione di tessuti
di altissima qualità, mentre si diffonde in
tutto il mondo civilizzato la confezione di
generi d’abbigliamento di tipo medio-basso;
e si evita di snellire e di ammodernare,
sull’esempio degli olandesi,
le costruzioni marittime.
Ma, soprattutto, a
Venezia si assiste ad un
gigantesco trasferimento
di capitali dal mare alla
terra, attraverso le bonifiche
di terreni paludosi
promosse dal patriziato
veneziano e contrastate,
in città, ‘dal partito del
mare’, timoroso dei danni
che questa operazione può arrecare all’integrità
della laguna. La ragione sta nel fatto
che il mare è diventato o sta diventando
inospitale (vi si affollano, tra gli altri,
anche turchi e spagnoli) ed è quindi necessario
trovare un nuovo equilibrio economico,
volgendosi allo sfruttamento della terra,
operando una tenace colonizzazione interna
accompagnata appunto da un’immensa
opera di bonifica in terraferma e in
laguna con il prosciugamento delle paludi
e delle parti di laguna morta. Nel 1545 verranno
eletti i primi tre Provveditori sopra i
Loci Inculti del Dominio e sopra l’Adacquazione
dei Terreni, con il compito di sottoporre
all’esame del Senato le proposte di bonifiche
ritenute necessarie e di sorvegliare
l’esecuzione dei lavori. La legge che la istituisce
riprende le idee del veneziano Alvise
Cornaro [v. 1437], proprietario di terre
al confine tra il territorio padovano e l’area
lagunare e grande fautore della bonifica di
zone paludose: bonificare è la vera alchimia,
significa tramutare qualcosa in oro,
creare nuova ricchezza per i privati e per lo
Stato e nuova occupazione, coprire il deficit
alimentare di Venezia e del dominio.
.3 dicembre: Domenico Morosini viene
eletto procuratore di S. Marco de citra.
.29 dicembre: viene emanata una legge
che prevede la non punibilità per i reati
commessi dai minori di 14 anni.
.Da quest’anno la muda diretta nelle
Fiandre diventa irregolare. Fra il 1508 e il
1516 cesserà completamente e successivamente
saranno effettuati soltanto 6 viaggi
tra il 1516 e il 1533.
.La Repubblica comincia a «trasformare
Famagosta in un fondamentale presidio di
374
guerra, a costruire quell’ammirevole
recinto di
difese, il più bello e completo
che l’arte dei grandi
ingegneri del Rinascimento
abbia trasmesso» [Diehl
149]. La stessa attività di
creazione di difese viene
operata anche in Morea, dove la Repubblica
continuava a possedere «una serie di
postazioni eccellenti: Nauplia, Monemvasia,
Corone, Modone, Zonchio e Lepanto
[...] Corfù e Zante, a poca distanza del continente
[...] L’annessione di Nasso, al centro
dell’arcipelago, completava utilmente questo
insieme di difesa, attraverso cui il
governo di Venezia contava di costituire
una diga molto solida per fermare l’invasione
ottomana» [Diehl 149].
.Il sultano Bajazet II, successore di Maometto
II, fa notificare al bailo di lasciare
Costantinopoli entro tre giorni non piacendogli
i suoi dispacci cifrati inviati a Venezia.
La rottura delle relazioni diplomatiche
sfocerà in guerra aperta (1499).
.Si creano tre Procuratori di S. Marco:
Nicolò Mocenigo de supra (27 marzo), il futuro
doge Leonardo Loredan de citra (2 luglio)
e Filippo Tron de supra (31 dicembre).
.Bernardo Giustinian pubblica De origine
urbis Venetiarum ... in cui presenta il formarsi
delle strutture costituzionali e sociali
della città.
1493
.23 gennaio: si regola l’elezione dei Procuratori
di S. Marco.
.27 marzo: giunge a Venezia Beatrice
d’Este, moglie e ambasciatrice di Ludovico
Maria Sforza, detto il Moro, figlio di Bianca
Maria Visconti. Tratta in Collegio questioni
politiche e il mese successivo (22 aprile) la
Repubblica si allea col papa Alessandro VI
e con Milano «per la conservazione della
pace d’Italia e per la reciproca guarantigia
dei loro possessi» [Musatti 41]. Beatrice
ritornerà a Venezia il 30 maggio successivo,
partecipando ad una memorabile festa
nella Sala del Maggior Consiglio, intervallata
da balli, pranzi, colazione e due rappresentazioni
sceniche.
.16 agosto: Giovanni Morosini viene
eletto procuratore di S. Marco de citra.
.La Repubblica incomincia ad utilizzare
il Porto di Malamocco come porto rifugio.
.Il pittore e incisore tedesco Albrecht
Dürer (1471-1528), che ha appena finito il
suo apprendistato, viene a Venezia. È amico
di Jacopo de’ Barbari [v. 1500]. Si ferma
per circa un anno, ritornerà nel 1505 e vi
soggiornerà per due anni.
.Muore a Roma un grande veneziano,
Ermolao Barbaro nato nel 1453, ambasciatore
della Repubblica e patriarca di Aquileia,
traduttore e studioso di Aristotele. Ci
ha lasciato trattati e poesie in latino e un
importante epistolario.
1494
.20 giugno: per il gran caldo morìa di
pesci in laguna.
.28 giugno: gli acquaroli devono portare
a Venezia soltanto l’acqua del Brenta.
.16 agosto: Antonio Grimani, che sarà poi
doge, viene eletto per la prima volta procuratore
di S. Marco de citra e in seguito (21
dicembre 1510) anche procuratore de supra.
.Muore a Pavia (28 settembre) il beato
Bernardino da Feltre, che era stato più volte
a Venezia e che pur obbedendo al papa
aveva difeso la religione e la giustizia della
Repubblica nella contesa sorta con l’interdetto
cessato con la Pace di Bagnolo [v. 1484]:
«il suo nome è legato alla fondazione dei
monti di Pietà, alla lotta contro l’usura,
contro gli ebrei, alla predicazione mariana,
alla pacificazione delle città italiane» [Tramontin
88].
.2 dicembre: s’ingrandisce il pozzo in
Piazza S. Marco.
.Avvio delle conquiste francesi e spagnole
in Italia (1494-1508). La Repubblica,
che dichiara di non volere partecipare alla
guerra, ma assicurare la pace, assume il
controllo di alcuni porti delle Puglie, di
alcune città delle Romagne, di Gorizia e
Trieste. Il re di Francia Carlo VIII, istigato
da Ludovico il Moro e dal papa, che teme le
mire espansionistiche degli aragonesi di
375
Napoli, scende in Italia per conquistare il
regno di Napoli e riaffermare così antichi
diritti di successione risalenti al tempo di
Carlo d’Angiò. Carlo VIII, come il suo
omonimo angioino, sogna di usare Napoli
come trampolino di lancio per conquistare
Costantinopoli, ma i suoi progetti saranno
frustrati da una lega di potenze italiane e
straniere che lo costringeranno a ritirarsi
(1495). La calata di Carlo VIII in Italia stimola
gli appetiti di Massimiliano d’Asburgo
e del re di Spagna Ferdinando per cui
essa inaugura una lunga serie di interventi
degli Stati nazionali europei nella penisola,
divisa fra Stati regionali in perenne conflitto
tra loro. Ai primi successi francesi, il papa
e il duca di Milano ritornano sulle loro
convinzioni, perché temono che Carlo VIII
voglia conquistare tutta l’Italia. Si muove
anche Venezia, che ha paura di essere stritolata
tra francesi e aragonesi, e mentre all’inizio
la Repubblica si era dichiarata neutrale,
adesso, approfittando del marasma,
estende il suo dominio in terraferma a spese
del papa, del duca di Milano e degli stessi
aragonesi, assumendo il controllo di alcuni
porti delle Puglie, di alcune città delle
Romagne, di Gorizia e Trieste. Queste mosse
imprudenti, però, tendenti ad ampliare
ulteriormente i propri domini, provocheranno
ad un certo punto una coalizione generale
di Stati italiani ed europei [v. 1509].
Ma al momento, il pericolo vero si chiama
Carlo VIII e Venezia si allea con il papa e il
duca di Milano. Le forze della lega saranno
però insufficienti contro il colosso francese
ed entreranno così a dare man forte la
Spagna e il sacro romano impero, stipulando
un’alleanza a Venezia [v. 1495]. Alla fine
della lotta perderanno la loro autonomia,
dopo lunghe vicissitudini, sia Milano sia
Napoli, mentre Venezia rimarrà autonoma
e indipendente.
.Il frate Luca Bartolomeo Pacioli pubblica
a Venezia una vera e propria enciclopedia
matematica, una Summa contenente un
trattato generale di aritmetica e di algebra,
elementi di aritmetica utilizzata dai mercanti
(con riferimento alle monete, pesi e
misure utilizzate nei diversi Stati italiani).
Uno dei capitoli della Summa è intitolato
Tractatus de computis et scripturis; in esso
viene presentato per la prima volta il concetto
di partita doppia (e quindi: dare e avere,
bilancio, inventario) che poi si diffonde per
tutta Europa col nome di ‘metodo veneziano’,
perché usato dai mercanti di Venezia.
.20 giugno: calli, campi e campielli sono
deserti, nessuno si azzarda a metter piede
fuori di casa, c’è un caldo implacabile e soffocante
tanto che i «pesci morivano nell’acqua»,
scriverà il cronista.
.Si ammattona per la prima volta
Campo S. Polo e si costruisce un pozzo nel
mezzo.
1495
.Febbraio: il marchese di Mantova Francesco
II Gonzaga (1466-1519), già al servizio
di Venezia dal 1489 al 1493, ritorna al
soldo della Repubblica e viene nominato
dapprima governatore generale (giugno),
cioè comandante della cavalleria, e poi
capitano generale (luglio), ovvero comandante
della fanteria. I relativi contratti,
però, non sempre definiscono i rapporti tra
le due cariche (il governatore è subordinato
al capitano) e non sempre la Repubblica
mantiene contemporaneamente in carica
sia un capitano che un governatore [Cfr.
Hale 105]. Francesco rimane con Venezia
fino all’inizio del 1498 e poi ancora dal 1510
al 1513.
.31 marzo: la Repubblica entra nella
lega antifrancese con il papa, Milano, la
Spagna e il sacro romano imperatore. È
una lega venticinquennale accolta dai veneziani
con grandi manifestazioni di gioia
nel giorno della solenne pubblicazione (12
aprile). Alcuni articoli segreti però muteranno
l’alleanza da difensiva ad offensiva.
Gli alleati mettono insieme qualcosa come
20mila fanti, 34mila cavalli e due flotte,
quella spagnola inviata in Sicilia per aiutare
il re di Napoli a riprendere il trono,
quella veneziana per assalire le terre occupate
dai francesi lungo le coste del regno
di Napoli, mentre Ludovico il Moro di
Milano prova a fermare i soccorsi che
potrebbero arrivare dalla Francia e prova
ad assalire Asti per cacciare il duca di
Orleans, infine l’imperatore e il re di
376
Spagna sono pronti ad
attaccare la Francia con
due forti eserciti. Si arriva
così alla battaglia di Fornovo
(6 luglio).
.22 giugno: Bernardo
Contarini, provveditore
degli stradiotti giunge con
un contingente a Milano
per aiutare Ludovico il
Moro a riconquistare Asti.
.6 luglio: battaglia di
Fornovo, presso Parma,
contro i francesi. Le truppe
veneziane costituiscono da
sole i tre quarti dell’esercito
alleato con diversi nuovi
condottieri sotto il comando Francesco II
Gonzaga, nominato governatore generale.
Carlo VIII, partito da Napoli e diretto in
Francia, era stato intercettato (5 luglio)
nella sua marcia verso Fornovo dal Gonzaga.
La battaglia si esaurisce nella giornata,
perché nottetempo i francesi, approfittando
della pioggia torrenziale e della
piena del fiume Taro, si dileguano ... sul
terreno restano circa 1000 morti francesi e
ben 3500 alleati, perché gli stradiotti invece
di aiutare a vincere la battaglia si erano
dati, assieme al contingente di cavalleria, al
saccheggio dei carriagi. A Venezia, comunque,
festa grande: «... correva tutta la gente
fuori di senno [...] la Piazza era piena zeppa
di popolo ...». Festa giustificata, perché finisce
un pericolo serio e perché in questa
guerra in difesa del regno di Napoli (1495-
1503) Antonio Grimani, capitano generale
dell’armata veneziana ha preso importanti
postazioni strategiche per il controllo del
basso Adriatico e dello Jonio, come Mola,
Polignano, Monopoli (presa il 29 giugno
1495), Gallipoli, Brindisi, Trani e Otranto. Il
27 settembre Ludovico il Moro contratta
separatamente la pace con la Francia ritenendosi
soddisfatto per aver ottenuto
Novara. Venezia, che con alcune sue truppe
si trova ancora in Lombardia, è costretta,
per evitare spiacevoli sorprese, ad aderire
sul momento alla pace. A cose fatte però,
non la rispetta e stringe ancora di più l’amicizia
con Napoli. Per ritorsione Carlo
VIII vieta alla Repubblica ogni commercio
con la Francia. Intanto, Ludovico il Moro
capisce di aver sbagliato a concludere la
pace con i francesi e rientra nella lega, ma
Carlo VIII non scenderà più in Italia perché
muore (1498).
.Si costruiscono (1495-1517) le Procuratie
Vecchie, mentre il pavimento della Piazza è
quasi completato (dicembre).
.Gentile Bellini realizza un dipinto che
diventerà famoso: la Processione in Piazza
San Marco.
1496
.1° gennaio: Marin Sanudo, detto il Giovane,
inizia la compilazione dei suoi Diarii
[v. 1533].
.26 gennaio: trattato per l’invio di truppe
a combattere i francesi nel regno di Napoli.
.Gennaio: un cavallo turco donato alla
Signoria dal pascià Mauth viene condotto
per le scale sino alla sala di udienza dogale
in Palazzo.
.16 febbraio: Domenico Trevisan entra in
Faenza.
.2 marzo: Nicolò Lion viene eletto procuratore
di S. Marco de ultra.
.16 marzo: anziché la O gli ebrei portino
una berretta gialla.
.18 marzo: il signore di Pesaro accolto
sotto la protezione veneziana.
.21 marzo: si inaugura il monumento a
Bartolomeo Colleoni, statua equestre eretta
modellata dal fiorentino Andrea del Verrocchio,
morto a Venezia (1488) quando si
accingeva a fonderla. La fusione viene
quindi fatta da Alessandro Leopardi, orafo,
scultore e stampatore della Zecca, che per
aver portato a termine questa grande opera
verrà chiamato Alessandro del Cavallo e la
corte dove c’è la sua fonderia sarà detta
Corte del Cavallo. Il Colleoni aveva lasciato i
suoi beni alla Repubblica perché gli fosse in
cambio eretto un monumento in faccia a S.
Marco (intendendo Piazza S. Marco). La
Signoria, invece, equivocando volutamente
lo fa erigere in faccia alla Scuola Grande di S.
Marco (poi sede dell’Ospedale Civile) in
Campo S. Giovanni e Paolo. Il corpo del
condottiero si trova a Bergamo nella Cappella
Colleoni da lui fatta erigere.
377
.30 marzo: Brindisi consegnata in pegno
ai veneziani.
.Marzo: la Repubblica manda le sue
truppe a difesa di Pisa per tre anni. Questo
prolungato spiegamento di truppe veneziane
sarà visto come un tentativo di impadronirsi
della città, ma nell’aprile del 1499
la Repubblica ritira le proprie truppe perché
nel frattempo si è alleata con la Francia
e mira a consolidare la frontiera occidentale
dello Stato da terra a spese del milanese.
.20 aprile: Carlo VIII proibisce il commercio
veneto in Francia perché la Repubblica
ha rifiutato (7 novembre 1495) la sua
offerta di pace separata.
.10 giugno: inizia la costruzione della
Torre dell’Orologio completata nel 1499.
.18 luglio: l’Inghilterra entra nella lega
antifrancese.
.Venezia è colpita dal morbo gallico, così
detto perché esploso quasi contemporaneamente
alla discesa di Carlo VIII in Italia
(1494). In seguito si chiamerà anche mal di
Francia o mal franzoso, o anche sifilide. Per
far fronte al contagio sifilitico si fonderà
l’Ospedale degli Incurabili [v. 1522].
.Fondazione della Chiesa di S. Croce degli
Armeni [sestiere di S. Marco] per soddisfare
i bisogni spirituali di questi immigrati che si
sono inseriti nella zona con abitazioni e
negozi e che usufruiscono da secoli [a partire
dal 5 luglio 1253] di un proprio fontego
come base di interscambio commerciale.
Questa piccola chiesa sarà completamente
ristrutturata ad opera del Longhena e di
Giuseppe Sardi nel corso di 6 anni (1682-
1688) e dotata di campanile a cupoletta. Una
ulteriore ricostruzione sarà fatta nel 1723.
.«Lega tra la Santa Sede, l’imperatore
Massimiliano, il duca di Milano, la signoria
di Venezia ecc. per la durata di venticinque
anni» [Musatti 42].
1497
.7 aprile: tregua con Carlo VIII.
.7 maggio: Giovanni Corvino, duca di
Schiavonia, iscritto al patriziato veneziano.
.17 agosto: si stabilisce che ad eleggere
gli ambasciatori debba essere il Senato.
.12 novembre: Alvise Bragadin viene
eletto procuratore di S. Marco de ultra.
.Mauro Codussi inizia (novembre) la ricostruzione
della Chiesa di S. Giovanni Grisostomo
[sestiere di S. Marco], edificata in origine
nel 9° sec. (intitolata a santa Cecilia), poi
dedicata al grande patriarca per via di una
sua reliquia qui trasportata dall’Oriente,
quindi distrutta da un incendio (1495). I
lavori saranno conclusi dal figlio, Domenico
Codussi, nel 1525. In seguito, il campanile
sarà abbattuto (1532) per allargare la strada.
Verrà riedificato in linea con la chiesa (1590),
definita «un autentico scrigno di capolavori»:
sull’altare maggiore il S. Grisostomo e
santi del veneziano Sebastiano Luciani, più
noto come Sebastiano del Piombo (1485-
1547) e nella prima cappella di destra, uno
degli ultimi dipinti (1513) di Giovanni Bellini,
S. Girolamo, S. Cristoforo e S. Agostino. La
facciata sarà danneggiata da una bomba austriaca
sganciata durante una incursione
aerea nella notte del 26 febbraio 1918.
.Ambrogio delle Ancore (o Anchore) fonde
i due Mori per l’Orologio della Piazza su
progetto di Paolo Savin, stampatore della
Zecca. La figura sottostante della Vergine col
Putto è assegnata ad A. Leopardi.
.19 dicembre: il Consiglio dei X rileva
che essendo sorti degli inconvenienti per
l’uso d’iscrivere e provare i nobili a 18 anni,
stabilice che nessuno possa essere ammesso
in Maggior Consiglio se non dopo aver
378
compiuto 20 anni.
1498
.13 febbraio: un passante cade in acqua
dal Ponte de l’Olio, adiacente al Fontego
dei Tedeschi, e annega.
.26 marzo: il 70enne segretario del Pregadi,
Antonio Landi, è accusato di alto tradimento.
Incarcerato si rifiuta di mangiare
e muore di fame, ma la Repubblica non
rinuncia ad impiccarlo.
.14 aprile: giunge a Venezia la notizia
della morte (1° aprile) di Carlo VIII di Francia.
La Repubblica manda un’ambasciata al
nuovo re, Luigi XII (25 giugno) con il quale
poi firma il Trattato di Blois [v. 1499].
.Viaggio di Vasco de Gama in India, a
Venezia non sono contenti ...
.25 maggio: privilegio ad Ottaviano Petrucci
di Fossombrone per la stampa di
opere musicali.
.11 giugno: su istanza degli abitanti della
Giudecca è vietata nell’isola l’insalubre
fabbricazione dei cinabri.
.11 settembre: chi condurrà acqua a Venezia
possa venderla solo al minuto. Gli
acquaroli somministrino gratuitamente 100
burchi di acqua all’anno, versandola nei
pozzi pubblici.
.15 luglio: Democrito Terracina chiede
ed ottiene un privilegio decennale per la
stampa di opere in lingua araba, moresca,
siriana, armena, indiana, barbaresca, ma
non lo usa.
.28 dicembre: scoppia la peste e si sospende
la Fiera della Sensa.
.«Guerra col Turco, promossa contro alla
Rep. da Ludovico Sforza [Ludovico il
Moro] Duca di Milano. & Generale dell’armata
Antonio Grimani» [Sansovino 33].
.Sorge la Scuola di S. Nicolò dei Greci sul
Rio di S. Lorenzo. Appena quattro anni prima
la Repubblica aveva accordato ai greci,
affluiti in gran numero a Venezia dopo la
caduta di Costantinopoli [v. 1453], il permesso
di fondare una loro comunità e qualche
anno più tardi (1514) anche quello di
costruire una chiesa dove praticare il rito
ortodosso [v. 1539].
.Il patrizio Niccolò Morosini fa costruire
alla Trinità (Santa Ternita) 36 case che concede
in affitto gratuito ai nobili poveri.
.Si fonda la Chiesa di S.M. Maggiore [sestiere
di Santa Croce] con annesso convento,
così chiamata perché nelle forme simile
alla Chiesa di S.M. Maggiore di Roma. La
costruzione sarà completata nel 1505. In
seguito il monastero sarà ampliato, poi
soppresso (decreto 26 novembre 1806) e
adibito a caserma, ma nel 1817 sarà distrutto
da un incendio e sull’area si costruirà
(1914) il Carcere maschile con il trasferimento
dei detenuti (1927) dal Palazzo delle
Prigioni. La chiesa annessa alle carceri sarà
restaurata nel 1971.
379
1499
.1° febbraio: si inaugura la costruzione
della Torre dell’Orologio su progetto di M.
Codussi (1496-99). Approvata dal Senato
nel 1495, sorta all’ingresso delle Mercerie,
con la posa della prima pietra nel giugno
1496, completata con «le due ali laterali
(forse opera di Pietro Lombardo) sopraelvate
da G. Massari c. il 1755» [Lorenzetti
139], la Torre si conclude con una terrazza,
dov’è collocata la campana contro la quale
due colossali figure in bronzo, dette Mori,
battono con grossi martelli le ore: Migliabecco,
il più giovane che guarda la Piazza, e
Oliodoro, il più vecchio che vi dà le spalle,
simboleggiano con la loro differente età il
trascorrere del tempo. I due mori, modellati
da Paolo Savin, erano stati fusi in Arsenale
il 12 novembre del 1497 da Ambrogio
delle Ancore. Il grande orologio e gli altri
meccanismi (i segni dello zodiaco, le fasi
della luna, i mesi e i giorni, le figure in
legno dei re Magi, preceduti da un angelo
con la tromba, i quali s’inchinano dinanzi
alla statua della Vergine col Putto (forse
opera di A. Leopardi) sono costruiti dai fratelli
Giampaolo e Giancarlo Ranieri di
Reggio Emilia tra il 1496 e il 1499 e il tutto
rinnovato da Bartolomeo Ferracina di Bassano
tra il 1755 e il 1757. La Torre dell’Orologio
sarà poi restaurata nel corso del 18°
sec. e ancora tra il 1858 e 1862, ma il restauro
più lungo sarà quello iniziato nel 1997 e
concluso nel 2006.
.9 febbraio: si istituiscono i Provveditori
al Cottimo di Alessandria e i Provveditori al
Cottimo di Damasco per controllare la gestione
finanziaria dei consolati d’Egitto e di
Siria, con speciale riguardo ai cottimi, imposta
gravante sulle merci importate ed
esportate da mercanti veneziani nelle
rispettive piazze e destinata a sostenere le
spese consolari, molto gravose nei paesi
arabi e ottomani. Nel 1517 si istituiscono i
Provveditori al Cottimo di Londra.
.6 aprile: lodo arbitrale del duca di Ferrara
tra Venezia e Firenze.
.15 aprile: nell’antico castello di Blois,
città della Francia sulla Loira, Venezia, dopo
due mesi di stringenti trattative (9 febbraio-15
aprile) firma il Trattato di Blois, che
le promette la frontiera sull’Adda e la fortezza-chiave
di Cremona in cambio del suo
appoggio all’occupazione francese di Milano.
La Repubblica, in contrasto con Ludovico
il Moro, conclude dunque un trattato
con il nuovo re di Francia Luigi XII (succeduto
a Carlo VIII morto nel 1498): Venezia
riconosce al re il diritto di scendere in Italia
per conquistare la Lombardia, fornendogli
un’assistenza militare; in cambio chiede in
premio Cremona e l’adiacente Ghiaradadda,
una bella zona ricca di cereali. A Venezia
si era parlato di questa lega già dalla
fine del precedente anno, ma le tante perplessità
ne avevano ritardato la firma: perplessità
riguardanti l’impegno finanziario,
la guerra in atto contro Pisa e Firenze, la
minaccia turca (che di fatto costringerà Venezia
a scendere di nuovo in campo durante
l’estate), l’avvento di un vicino potente
come la Francia, quando Venezia ha sempre
cercato di avere vicini deboli ... I perplessi
perdono e Venezia firma la Lega di
Blois. Machiavelli chioserà: «uno stato deve
avvertire di non far mai compagnia con
uno più potente di sé per offendere altri,
perché vincendo lui, tu rimani a sua discrezione».
Il ducato di Milano cade facilmente,
mentre i territori stabiliti, Cremona e la
Ghiaradadda passano sotto Venezia. Ludovico
il Moro fugge in Germania per salvarsi
la pelle [v. 1500], ma intanto, per vendetta,
eccita i turchi contro la Repubblica. Da
parte sua la Republica esorta il papa (24
luglio) a scomunicarlo.
.27 giugno: si delibera un prestito forzoso
per la guerra contro i turchi, che hanno
arrestato i mercanti veneziani di Costantinopoli,
sono entrati in Dalmazia e minacciano
Zara.
.12, 20, 22 e 25 agosto: battaglia della
Sapienza o dello Zonchio. È la prima battaglia
navale della storia con cannoni a bordo di
navi. La flotta turca è forte di 67 galere, 20
galeoni e 200 vascelli di dimensioni minori.
Dopo aver raggiunto il capo Zonchio nel
Mar Ionio si scontra con quella veneziana di
Antonio Grimani che comanda 47 galere, 17
galeoni e 100 vascelli minori. Nessuno osa
prendere l’iniziativa; le due flotte si limitano
380
a uno scambio di cannonate finché
i veneziani non abbandonano
le acque: le navi turche sono
il doppio e senza colpo ferire
s’impossessano di Lepanto.
.6 agosto: Marino Lion viene
eletto procuratore di S. Marco
de ultra.
.10 settembre: i veneziani
entrano a Cremona e la occupano.
Il 13 ottobre successivo la
città dichiara la propria dedizione
alla Repubblica.
Conquista importante, questa di Cremona,
ma pericolosa, perché in futuro farà scattare
le gelosie di personaggi come il papa
Giulio II (1503-13) che ha un chiodo fisso:
abbattere la Repubblica e sulle sue spoglie
edificare la nuova Italia sotto il segno della
Santa Sede. L’idea del papa si rivelerà errata
perché indebolirà il più forte degli stati
italiani a vantaggio di quelli stranieri, che
peraltro lui chiama barbari e vuole allontanare
dall’Italia.
.15 settembre: privilegio di nobiltà a
Ludovico di Lussemburgo.
.18 settembre: indulgenze di Alessandro
VI per la crociata antiturca e antislamica,
che però non verrà mai attuata.
.24 settembre: Melchiorre Trevisan, nuovo
capitano da mar, parte per arrestare
Grimani sconfitto alla Sapienza. Sarà proprio
il figlio di Grimani a metter i ferri ai
piedi del padre in Parenzo e a condurlo prigioniero
a Venezia (2 novembre), dove, in
attesa di giudizio, viene trattato con tutti i
riguardi. Un sera, per sollevare il morale al
prigioniero, i parenti organizzano una «bellissima
serenata» all’interno delle carceri
del palazzo che si trovano al piano terreno,
dal lato verso la Piazzetta. Processato e riconosciuto
colpevole, Grimani verrà privato
(12 giugno 1500) della dignità di procuratore
e relegato nell’isola di Cherso, da dove
fuggirà (8 ottobre 1502) per rifugiarsi a
Roma presso il figlio cardinale Domenico ...
Infine si deciderà di perdonarlo e farlo ritornare
in patria (17 giugno 1509), ridandogli
la dignità di procuratore di S. Marco (24
dicembre 1510) e quindi tutti i titoli per
essere eletto doge (1521). Anche Andrea
Zancani, provveditore dell’esercito in Friuli,
che se n’era rimasto chiuso nella cittadella
di Gradisca, lasciando che i turchi passassero
l’Isonzo e saccheggiassero villaggi
su villaggi è condannato alll’esilio.
.17 ottobre: apertura di negoziati segreti
con i turchi, tramite l’arcivescovo di Lepanto,
e invio (27 ottobre) di Alvise Manenti a
trattare la pace ad Adrianopoli, città della
Tracia, la zona più occidentale della Turchia,
vicino al confine con la Grecia e la
Bulgaria.
.29 novembre: Francesco Colonna, discendente
di nobile famiglia lucchese, nato
a Venezia (1433) e fattosi frate, trascorre la
sua vita nel Convento di S. Giovanni e Paolo,
dove muore (2 ottobre 1527). Ma qui, adesso,
a 66 anni, pubblica, presso la tipografia
di Aldo Manuzio un magnifico libro figurato
iniziato nel 1467. È la Hypnerotomachia
Poliphili o Sogno di Polifilo sullo stile della
rinascenza con disegni di pergolati, piante
e siepi tagliate a foggia architettonica. Le
172 xilografie sono attribuite a Benedetto
Bordone, anche se molti penseranno di poterle
attribuire di volta in volta a Mantegna
o Carpaccio o Giambellino (Giovanni Bellini)
o Botticelli ... Nel 1545 esce la seconda
edizione.
.Fallimento del Banco Lippomano.
.Si realizza la Scala del Bovolo (in veneziano
bovolo vale chiocciola) nel cortile di
Palazzo Contarini del Bovolo [sestiere di S.
Marco]. È una costruzione cilindrica realizzata
da Giovanni Candi (seguace del Codussi,
morto a Venezia nel 1506), che ricorda
strutturalmente la Torre di Pisa. Nel cortile,
chiuso da una brutta cancellata, si potranno
vedere, nel 21° sec., alcune vere da
pozzo e frammenti decorativi.
.In coincidenza con l’avvento della
stampa a Venezia si produce il fatto culturale
decisivo per Venezia: l’arrivo di intellettuali
greci che sfuggono in massa l’avanzata
turca. Molti approdano in laguna con i
loro manoscritti. Tra i maggiori intellettuali
Giorgio da Trebisonda (1395-1473), che a
Venezia apre una scuola di greco (1460-62)
e poi vi ritorna definitivamente nel 1466,
Demetrius Chalcondilas (1425-1511), Giovanni
Lascaris (1445-1535). Tutti diffondo-
381
no la lingua greca e la filosofia di Platone,
facendo di Venezia uno dei grandi centri
dell’umanesimo europeo.
1500
382
.Il 1400 ha dato alla Serenissima il dominio
della terraferma, ma la città non si
stacca dal Levante. Sono questi i due punti
fondamentali della politica di Venezia, che
nel corso del Cinquecento ha ancora «una
vita opulenta [...] è ancora la città più ricca
e più lussuosa del mondo», e ad un certo
punto decide di celebrare se stessa affidando
il compito a grandi artisti del tempo,
alcuni dei quali afluiscono in laguna dopo
il sacco di Roma (1527), perpetrato dai lanzichenecchi.
Arrivano Codussi, Palladio,
Sansovino, Sanmicheli, Scamozzi e altri.
L’arte diventa lo strumento di propaganda
politica: Venezia vuole diventare la nuova
Roma. I pittori decorano le facciate di alcuni
palazzi e gli interni di molte chiese e
scuole con affreschi, che vengono così a
sostituire, continuandone la tradizione, le
tavole marmoree policrome e i mosaici
degli inizi ravennati o bizantineggianti. E i
nomi diventeranno famosissimi: Bellini e
Carpaccio, Giorgione, Tiziano, Veronese ...
Un artista geniale, infine, Jacopo de’
Barbari, incide la grande pianta prospettica
in sei fogli, che ‘fotografa’ Venezia vista a
volo d’uccello da sud nel 1500. Nasce il
mito di Venezia, la Repubblica ideale, la
sede della libertà e della giustizia.
Intanto, però, la rapida espansione territoriale
veneziana dà fastidio non solo agli
altri stati italiani, ma anche ad alcune
potenze europee che mirano al territorio
della penisola. Morto il papa Alessandro VI
e crollato l’effimero stato del figlio Cesare,
Venezia prende possesso di Urbino,
Cesena, Faenza, Rimini, Fano, Imola, Forlì.
Il nuovo papa, Giulio II, l’accusa di aspirare
alla monarchia d’Italia, reclama la restituzione
di quelle città e quindi coalizza
nella Lega di Cambrai (1508) quasi tutti gli
stati italiani, oltre a Francia, Spagna e
Impero: tutta l’Europa armata contro la
Repubblica. Dopo la sconfitta ad Agnadello
(1509), gli eserciti nemici arrivano ai bordi
della laguna, ma la Repubblica riesce a
dividere gli alleati con abile lavoro diplomatico,
grazie anche alle gelosie che attraversano
la Lega. Alla fine, al Congresso di
Bologna (1530), la Repubblica riottiene il
suo Stato da terra fino all’Adda. È un capolavoro
politico. Di fatto, il dominio di terraferma
assume la sua forma iniziale attraverso
i patti di dedizione, che vedono territori
e città contrattare (in modo effettivo) la
loro aggregazione a Venezia. Si scopre così
che la città-stato è amata soprattutto dai
sudditi più umili. E fu proprio nei giorni
tremendi seguiti alla sconfitta di Agnadello
«che si rivelò l’attaccamento dei contadini
alla Serenissima in netto contrasto con i
vecchi padroni, cioè con la nobiltà, legata
alle tramontate Signorie e subito dichiaratasi
per l’Impero […] Fu una lotta furiosa,
incredibile [...] partigiana [...] la quale
basterebbe a dimostrare che, fra i vecchi
padroni feudali e i nuovi, i contadini avevano
decisamente scelto Venezia»
[Giuseppe Fiocco]. La Repubblica sostiene
la modernizzazione dell’agricoltura, creando
la magistratura per le terre incolte
(1556), e i nuovi proprietari veneziani portano
nelle attività agricole un nuovo spirito
imprenditoriale: il contadino è visto non
già come un servo della gleba, ma come un
prezioso collaboratore, che accoglie le
383
nuove colture (come il mais o il riso), realizzando
una rivoluzione agricola che
diventa pure una rivoluzione alimentare. È
in questo contesto che sorgono le ville del
Palladio con portico classico e ‘barchesse’
laterali ad uso agricolo: edifici costruiti non
solo per i ricevimenti e le vacanze dei patrizi,
ma anche come veri e propri centri agricoli,
case-fattoria, con una duplice funzione,
come la casa-fondaco veneziana, abitazione
del proprietario e magazzino per le
merci. Nel 1571, dopo la vittoriosa battaglia
navale di Lepanto, Venezia non riesce a
raggiungere un accordo con gli alleati al
fine di continuare la lotta e dare il colpo di
grazia al nemico. Così, la grande epocale
vittoria, eternata in un quadro in Palazzo
Ducale, è come il canto del cigno: lasciata
sola, Venezia deve cedere l’isola di Cipro ai
turchi, si accontenta di vedersi riconosciuti
i suoi privilegi commerciali, ma gli alleati
l’accusano di essersi venduta agli infedeli ...
1500
.28 gennaio: Nicolò Trevisan viene eletto
procuratore di S. Marco de citra.
.All’aprirsi di questo secolo «il dominio
continentale, oltre l’Istria e il litorale dalmato
e senza tener conto di alcuni possessi temporanei
sulle coste di Puglia, comprendeva
tutta la Venezia, la Lombardia sino all’Adda,
alcune città di Romagna, Rovereto con alcuni
borghi del Trentino» [Molmenti II 4].
.3 aprile: fallite le trattative di pace di
Alvise Manenti ad Adrianopoli [v. 1499],
esse continuano adesso a Venezia con un
inviato turco.
.12 aprile: arriva in laguna la notizia che
Ludovico il Moro è caduto prigioniero a
Novara. Al comando di un esercito di mercenari
svizzeri era riuscito ad entrare a
Milano, ma tradito dai suoi mercenari era
stato consegnato a Luigi XII accorso in persona
a riprendersi Milano e portarsi in
Francia il Moro, che morirà in carcere (27
maggio 1508). Secondo i patti, la Repubblica
entra in possesso di Cremona e della
Ghiaradadda [v. 1499]. A Venezia si festeggia
(14 aprile) alla grande: «mai per alchuna
victoria fo facto tal focho».
.Aprile: Gorizia e la sua contea passano
nelle mani di Massimiliano d’Asburgo.
.14 giugno: Nicolò Michiel diventa procuratore
di S. Marco de citra al posto di Antonio
Grimani privato della dignità (12 giugno)
per le sconfitte subite contro i turchi
[v. 1499].
.24 giugno: i turchi assediano Modone
da terra e da mare. Il capitano generale da
mar, Melchiorre Trevisan, è intanto morto
di crepacuore (17 giugno). La flotta veneziana
rimasta agli ordini di Girolamo Contarini
cerca di soccorrere la povera guarnigione.
Il 9 agosto Contarini stacca 4 galere
cariche di munizioni, che riescono a passare
non viste la linea di sorveglianza nemica
e arrivano in porto. Qui i difensori e
gli abitanti si affollano intorno alle navi e i
turchi ne approfittano per dare un improvviso
assalto dalla parte di terra: superano
le distratte difese e dilagano in città, che,
pur eroicamente difesa da Antonio
Centani, cade nelle mani dei turchi (10
agosto), mentre il Contarini deve battere in
ritirata. Pochi giorni dopo (16 agosto) i turchi
conquistano anche Corone e Navarino.
A cose fatte arriva (28 agosto), in sostituzione
del defunto Trevisan, Benedetto
Pesaro, che occupa Egina, saccheggia
Mitilene e Tenedo e si unisce agli spagnoli
(1° ottobre) che dovevano aiutare la Repubblica,
ma che si erano tenuti lontani
dalla lotta, ormeggiati nelle tranquille
acque della Sicilia, contribuendo alla
riconquista di Cefalonia (1° novembre),
che era stata persa nel 1483, e a riprendere
per breve tempo Navarino.
.18 ottobre: Cesare Borgia, detto il Valentino
(perché aveva ricevuto dal re francese
Luigi XII il titolo di duca di Valentinois),
figlio del papa Alessandro VI (Borgia),
viene iscritto al Maggior Consiglio. La
Republica dimostra così, ancora una volta,
di rendersi amici personaggi diventati potenti.
Infatti, in pochi mesi, dal 21 novembre
1499 al 9 agosto, il Valentino aveva conquistato
Imola, Forlì, Cesena, Rimini, Faenza
e Pesaro.
384
.31 ottobre: il Consiglio dei X autorizza
Paolo da Canal a fondare (1505) una scuola
di bombardieri, cioè la Scuola (o confraternita)
di Santa Barbara, dove si insegna l’arte
del tiro a 25 carpentieri dell’Arsenale, a 25
carpentieri privati, a 25 scalpellini, a 25
muratori e a 25 fabbri. La scuola ha la sua
sede nella canonica della Chiesa di S.M. Formosa,
mentre nella chiesa vera e propria un
altare a loro riservato sarà adornato da un
dipinto di Palma il Vecchio con l’immagine
di santa Barbara, la loro protettrice. Nel 1534
un patrizio avrà l’ufficio di provveditore sopra
le munizioni, che nel 1589 diventeranno tre.
Questi privati continuano a svolgere la loro
professione e ogni domenica si riuniscono
nel poligono di S. Alvise per esercitarsi ed
essere pronti in caso di pericolo a difendere
la patria o raggiungere per brevi periodi le
fortezze della Repubblica o imbarcarsi. In
cambio non pagano le tasse, possono importare
una certa quantità di derrate alimentari
senza pagare dazio e hanno il privilegio di
portare le armi. In aggiunta vengono stipendiati
quando sono chiamati in servizio.
Questo tipo di organizzazione part-time
piace, tanto che il governo la estenderà a
tutti i territori della Repubblica per poter
così disporre, con una spesa minima, di ottimi
e addestrati artiglieri.
.30 ottobre: supplica del mercante tedesco
Antonio Kolb per la concessione della
stampa e vendita della veduta di Venezia di
Jacopo de’ Barbari (1445-1515), patrizio, pittore
e incisore veneziano, che ha delineato il
suo grande capolavoro, la pianta di Venezia
a volo d’uccello, fidando su un piccolo esercito
di aiutanti. Il lavoro è durato tre anni e
la pianta è stata realizzata su «sei tavole,
disposte a tre a tre orizzontalmente» [Molmenti
II 63] conservate al Museo Correr.
L’incisione è «alta un metro e trentasei centimetri,
larga due metri e ottantatré» e la
pianta è realizzata con così tanta diligenza
che si possono «seguire le trasformazioni
avvenute nei tempi successivi» [Molmenti,
II, 64]. Jacopo riposa nella Chiesa dei Frari.
.Prima data certa sulla Chiesa di S. Antonin
[sestiere di Castello], che compare
nella pianta di J. de’ Barbari stampata quest’anno.
La chiesa è di origine antichissima,
forse del 4° sec. ed è in ogni caso una tra le
prime a sorgere in città, poi ricostruita,
ristrutturata e rinnovata nei secoli e quindi
dedicata a sant’Antonin i cui resti mortali
trasportati da S. Giovanni d’Acri vengono
qui accolti nel corso del 13° secolo. In seguito
la chiesa è oggetto di totale ricostruzione
ad opera forse del Longhena e quindi
riconsacrata (1680). Il campanile, alto 32
metri, sarà eretto nel 1750 al posto di quello
vecchio demolito nel 1746.
.3 dicembre: per far fronte alle spese
della guerra si decide, come sempre a
Venezia in questi casi, di ridurre gli stipendi
pubblici del 50 per cento, e in alcuni casi
del 100 per cento.
.Escavazione dell’alveo del canale detto
Osellino. Il progetto, che sarà completato
nel 1519, prevede che il fiume Marzenego
venga deviato a Mestre con immissione
delle acque nell’Osellino.
.Si completa la Chiesa di S.M. della Consolazione
più nota come Chiesa della Fava, vicino
al Campo S. Bortolomio a Rialto, iniziata
nel 1496. La chiesa viene costruita per
ospitare un’immagine della Madonna ritenuta
miracolosa, che si trova su un muro
vicino alla bottega del pasticciere che nel
giorno di Ognissanti produce le fave dei
morti. Artefici di questa chiesa gli abitanti
di S. Lio che comprano le due casette sul
cui muro c’è l’immagine della Madonna: le
casette vengono abbattute e si realizza così
la piccola e semplice Chiesa della Fava. Dapprima
posta sotto la giurisdizione dei Procuratori
di S. Marco, la chiesa verrà in seguito
affidata ai frati di san Filippo Neri.
Nel 1701 la chiesa verrà abbattuta per erigerne
una nuova più grande (1705-15) su
progetto di Antonio Gaspari. I lavori terminano
nel 1715 per mancanza di fondi, ma
poi sono ripresi nel 1750: a completare il
tutto sarà Giorgio Massari. Nella chiesa ci
sono le tombe degli Albrizzi, i celebri stam-
385
patori veneziani, e del pittore Piazzetta. Le
statue e i bassorilievi lungo le pareti della
navata sono del maestro di Canova, Giuseppe
Bernardi, detto il Torretto. Accanto
all’altare due angeli, che sono le opere più
vivaci e preziose di un altro grande scultore,
il Morlaiter.
1501
.24 gennaio: si creano tre Provveditori sopra
Dazi con l’incarico d’impedire il contrabbando
nella città e nel Dogado sia riguardo
alle merci pervenute via mare o dalle
Bocche di Po che a quelle giunte attraverso
lo Stato da terra. Per raggiungere meglio
lo scopo essi ricevono anche il compito di
custodire il Golfo, il Quarnaro e il Po e, in
generale, di pattugliare le acque.
.13 maggio: lega tra la Repubblica, il
papa e il re d’Ungheria contro i turchi.
.Le casse erariali ormai esauste non solo
per le guerre e la diminuzione dei traffici
commerciali, ma anche per le continue spese
sostenute per pittori, musici e poeti e per le
opere architettoniche come la Chiesa di S.
Maria dei Miracoli e la Torre dell’Orologio,
costringono tra l’altro ad una nuova diminuzione
dei salari statali, alla richiesta di
sussidi alle città vassalle e a varare un prestito
forzoso. Tutto questo mentre in città la
prostituzione, il malcostume, l’usura e la
corruzione dilagano nella completa indifferenza
del doge Agostino Barbarigo che anzi
ha fatto assumere una poetessa per allietare
i suoi pasti e continua a favorire e proteggere
parenti di malaffare. Il popolo che sin qui
l’ha prima acclamato, poi sorretto e quindi
sopportato, inizia a maledirlo, ma ormai
Agostino è alla fine dei suoi giorni, si ammala
(calcoli al fegato) e muore (20 settembre)
maledetto da tutti per aver accettato troppi
doni e ammesso il baciamano, per non aver
mai tollerato contraddizioni, per il troppo
spinto favoritismo verso parenti e amici e
per la sua esosità ed avarizia [Cfr. Da Mosto
145]. Lo seppelliscono assieme al fratello che
lo ha preceduto [v. 1486]. Poi si nomina subito
una nuova magistratura, quella degli Inquisitori
sul Doge Defunto e s’insedia una
commissione per far luce sulle denunce contro
di lui ricevute dal Consiglio dei X: l’inchiesta,
fatta dai Correttori della Promissione
Ducale e dagli Inquisitori sul Doge Defunto,
dura due anni (si chiude il 16 settembre
1503). I risultati della commissione sono
secretati, ma i Correttori della Promissione Ducale
ricevono l’incarico di «metere tale freno
al doxe ch’el no fazi onnipotente come misser
Augustin Barbarigo» e si ribadisce che il
doge e i suoi familiari non possono accettare
doni. Si scoprirà poi che l’inchiesta non appura
trame ai danni della Repubblica, ma
accerta invece che il doge era entrato in possesso
illegalmente di somme, sotto forma di
doni, che gli eredi dovranno restituire.
.Si elegge il 75° doge, Leonardo Loredan
(2 ottobre 1501-22 giugno 1521). Ha 65 anni.
Si crede che la sua famiglia discenda da
Muzio Scevola [Cfr. Da Mosto 149]. Il suo
dogado è uno dei più importanti per i grandi
avvenimenti che vi maturano.
.4 agosto: scoperta una fonte d’acqua
dolce nel Canale di Cannaregio.
.7 agosto: la Repubblica, consapevole
della necessità di mantenere i delicati equilibri
della laguna e dei fiumi attraverso una
energica azione preventiva, elegge tres honorabiles
nobiles nostri cum titulo Sapientum
super acquis, cioè tre Savi che danno vita alla
magistratura dei Savi alle Acque (poi Magistrato
alle Acque), una nuova magistratura,
da affiancare a quelle esistenti per far fronte
a tutti i problemi idraulici di Venezia. Qualche
anno dopo (19 maggio 1505) il Consiglio
dei X crea il Collegio Solenne delle Acque composto
da più organi distinti, anche se reciprocamente
interferenti, com’è costume
della tradizionale organizzazione veneziana,
ma poi si rimette la materia al Senato (30
marzo 1515) che riassume l’elezione dei tre
Savi. I loro compiti sono quelli di occuparsi
permanentemente dello stato di conservazione
della laguna per fronteggiare le emergenze.
La magistratura ha ovviamente un
suo portafoglio e il potere di comminare
pene ... In linea generale si può quindi dire
che i Savi alle Acque hanno la giurisdizione
esclusiva sulla laguna e sui principali canali,
mentre la giurisdizione sui rii interni,
sulle strade e sulle rive assieme ai ponti e ai
pozzi è demandata ai Provveditori di Comun.
I confini tra una magistratura e l’altra
386
comunque non sono sempre netti e spesso si
registrano compresenze, come quando i
Provveditori fanno escavare i canali e i Savi
utilizzano i fanghi per creare delle sacche
atte ad espandere la città ... Negli anni, quello
che sarà il Magistrato alle Acque subisce
varie trasformazioni, finché non viene soppresso
(1808) dal viceré d’Italia Eugenio dopo
che nei secoli aveva realizzato grandi
opere di ingegneria idraulica, come la costruzione
dei murazzi, le deviazioni dei
fiumi dalla laguna, i manufatti destinati a
rendere navigabili i corsi d’acqua dell’entroterra
... Le conseguenze dell’abolizione del
Magistrato alle Acque non tarderanno però a
rendersi evidenti, tanto che già sotto il
governo austriaco la struttura sarà ripristinata
e a più riprese trasformata, con altri
nomi e schemi organizzativi. L’istituto sarà
ancora soppresso con l’annessione all’Italia
(1866), ma dopo ripetuti disastri idraulici,
sarà di nuovo ripristinato (5 maggio 1907),
con lo scopo di concentrare nel nuovo
Magistrato alle Acque tutti i poteri e tutte le
funzioni comunque attinenti al buon regime
delle acque.
.6 agosto: contratto di Alvise Vivarini
con la Scuola Grande di S. Marco.
.18 agosto: i pezzi da mezzo soldo siano
quadrati anziché rotondi.
.17 ottobre: privilegio ad Aldo Pio Manuzio
per nuovi caratteri tipografici.
.Dicembre: il Carpaccio dipinge nella
Sala dei Pregadi.
.I padroni delle fornaci di Murano ricevono
l’autorizzazione ad «impiegare nei loro
forni operai originari del Dogado. È una
novità, negli anni precedenti infatti la priorità
era stata riservata a quelli di Murano o
Rialto» [Pavan 192].
.Viene murata la porta sud della Basilica
di S. Marco, detta da mar, per far posto alla
Cappella Zen, cioè per seppellirvi il cardinale
Giambattista Zen, nipote del papa Paolo
II. Davanti alla porta murata vengono posti
i due Pilastri Acritani del 6° sec. decorati da
motivi orientaleggianti.
.Si istituisce una magistratura di appello
contro le sentenze dei Giustizieri Nuovi col
nome di Collegio dei Sette Savi.
.Nel corso dell’anno si creano tre Procuratori
di S. Marco: Benedetto Pesaro de supra
(6 ottobre), Marino Garzoni de citra (8 ottobre)
e Marino Venier de supra (23 dicembre).
1502
.8 gennaio: si affida a Giorgio Spavento
il rafforzamento del Ponte di Rialto che minaccia
di crollare.
.Febbraio: il condottiero Pietro Pessina,
al servizio della Repubblica dall’agosto
1499, viene decapitato sulla prora della galea
del capitano generale Benedetto Pesaro,
con il provveditore Marco Loredan e il
castellano Simone di Greci, per la viltà rivelata
nella difesa di Navarino [v. 1500].
.7 marzo: il re del Portogallo riconosce la
giurisdizione della Repubblica sul Golfo di
Venezia.
.13 maggio: i fabbricatori e gli spacciatori
di perle false siano puniti col taglio della
mano destra e banditi per 10 anni.
.6 luglio: i veneziani fortificano Brindisi
contro il pericolo dei turchi.
.1° agosto: i conciapelli non avvelenino
la città con miasmi.
.30 agosto: regata in onore della regina
Anna d’Ungheria.
.Si decreta l’espulsione delle meretrici
da Corte Contarina.
.Assedio di S. Maura. L’isola, che è in mano
ai turchi con una guarnigione di 500 regolari
e 2mila corsari comandati dal temuto
pirata Kemal Rais, è assediata da una
flotta veneziana di 50 galere agli ordini di
Benedetto Pesaro con l’appoggio di una
squadra pontificia forte di 12 galere comandata
da Francesco Pesaro (fratello dell’am-
387
miraglio veneziano). Il 23 agosto la squadra
pontificia penetra fra la terraferma e l’isola,
trova 12 galeotte turche, le fulmina
con le artiglierie e le prende, poi sbarca le
truppe nell’isola, arma le batterie e apre il
fuoco contro la fortezza. Il 29 agosto la
breccia è aperta e tutto è pronto per l’assalto
decisivo. A quel punto Kemal si arrende
(30 agosto) e viene messo a morte con alcuni
dei suoi ufficiali, come punizione per gli
atti di pirateria commessi a danno di navi
veneziane. I cristiani però non riescono a
conservare la fortezza che tornerà nelle mani
dei turchi. In seguito, S. Maura sarà ancora
conquistata dalla Repubblica, che la
terrà dal 1684 al 1797, salvo una breve parentesi
turca (1714-16).
.14 dicembre: trattato di pace con i turchi
di Bajazet II.
.La flotta veneziana è ridotta al lumicino,
un po’ perché i privati organizzano da sé le
spedizioni senza alcuna scorta di stato, infatti
la libera navigazione, iniziata più di un
secolo prima, è ormai un fatto conclamato,
un po’ perché le conquiste turche non consentono
più di spaziare in lungo e largo e
infine perché i portoghesi stanno monopolizzando
il mercato occidentale delle spezie
provenienti direttamente dall’India.
.Si creano due Procuratori di S. Marco:
Paolo Barbo de supra (20 gennaio) e Andrea
Gabriel de ultra (22 dicembre).
1503
.23 marzo: in ogni sestiere ciascuna parrocchia
istituisce il registro dei battesimi.
.19 maggio: si sospende per la peste la
Fiera della Sensa in Piazza S. Marco.
.20 maggio: si firma la pace con i turchi
dopo estenuanti trattative iniziate nel 1499
e «Venezia in Morea non manteneva altro
che Nauplia, Patrasso e Monemvasia»
[Diehl 152]. La Repubblica s’impegna a cedere
a Bajazet II, Santa Maura, Lepanto,
Durazzo, Modone e Corone, ottenendo il
riconoscimento del dominio su Cefalonia
[v. 1224] appena riconquistata [v. 1500] e
Zante, due isole che, benché in posizione
meno felice di Modone e Corone, serviranno
abbastanza bene come stazioni di scalo
per le navi in rotta verso Creta e ancor più
ad oriente. Con questa pace Venezia cesserà
di essere la principale antagonista dei
turchi [Cfr McNeill 213].
.15 giugno: la duchessa d’Urbino Eleonora
Gonzaga in visita a Venezia.
.4 agosto: Domenico Trevisan viene eletto
procuratore di S. Marco de ultra.
.19 agosto: costruzione di un nuovo argine
alla laguna a Lizza Fusina.
.4 settembre: condotta del duca di
Urbino (Francesco Maria I della Rovere)
che si pone sotto la protezione della Repubblica.
.8 settembre: a seguito della morte del
papa Alessandro VI (18 agosto) inizia l’eclissi
del figlio Cesare Borgia nei cui domini
romagnoli si crea un vuoto di potere. La
Repubblica ne decide l’occupazione. Il
nuovo papa Giulio II non fa in tempo a ringraziare
il doge (6 novembre) per averne
appoggiato l’elezione, che si vede costretto
a deplorare (7 dicembre) le conquiste veneziane
in Romagna e a richiederne la restituzione
(gennaio 1504).
.6 ottobre: Andrea Gritti ottiene migliori
condizioni di pace dai turchi, rispetto a
quelle negoziate nel dicembre del 1502.
.29 ottobre: Fano (nelle Marche) e Montefiore
Conca (in Romagna) si danno alla
Repubblica.
.18 novembre: condanna a morte di Biagio
o Biasio luganegher (o salsicciaio), detto
Carnio perché originario della Carnia. Egli
viene giudicato colpevole di avere preparato
piatti con pezzettini di carne umana, di
bambini, in particolare, per ottenere lo
sguazzetto, una specie di intingolo che l’aveva
reso famoso a Venezia. Tratto a coda
di cavallo dalle carceri alla sua bottega,
dove subisce il taglio delle mani, è poi trascinato
fino alle due colonne di S. Marco,
decapitato, legato a 4 cavalli ... e squartato.
L’edificio dove aveva svolto la sua attività
è demolito, ma la fondamenta, detta Riva
di Biasio, ne perpetuerà il nome a monito
futuro.
.26 novembre: dedizione di Faenza.
.16 dicembre: Pandolfo IV Malatesta,
detto Pandolfaccio, vende Rimini alla Repubblica
ed ottiene il patriziato onorario.
Rimini era stata conquistata da Cesare Bor-
388
gia il 10 ottobre 1500, ponendo fine alla
signoria malatestiana. Pandolfo però si riprendeva
il potere il 6 agosto 1503 e pochi
mesi dopo vendeva la città ai veneziani, i
quali la restituiranno alla Chiesa nel 1509,
che la terrà quasi ininterrottamente fino
alla sua annessione al Regno d'Italia
(1861).
.Tutto il mondo sa che a Venezia si amministra
la giustizia con imparzialità,
tanto che lo scrittore e filosofo francese
Voltaire (1694-1778) nella sua opera Candide
farà dire al protagonista: «Andrò ad
attenderti a Venezia: è quello un paese
giusto e libero dove non c’è niente da temere,
né dagli Slavi, né dagli Arabi e nemmeno
dagli Inquisitori. A Venezia la giustizia è
patrimonio di tutti, come l’acqua dei suoi
pozzi». Ma l’errore sta sempre dietro l’angolo:
un giovane fornaio, Pietro Tasca,
detto Fasiol, sta andando a portare del
pane fresco a Palazzo Balbo, dove è a servizio
la sua fidanzata, quando s’imbatte in
un uomo steso per terra con un pugnale
piantato nella schiena. Il giovane fornareto è
in ritardo ed è impaziente d’incontrare la
sua amata. Non si ferma. Arriva a Palazzo
Balbo dove la sua ragazza lo aspetta sul
portone. Parlano, finiscono per litigare, la
ragazza chiude il portone e a lui non rimane
che ritornare indietro. Ripassa sul luogo
del delitto e si ferma, curioso. Gira sulla
schiena il cadavere e così facendo si sporca
le mani di sangue. Intanto, s’è fatta mattina
e la gente comincia a passare. Il fornareto
capisce di essersi messo nei guai, lì con un
morto, le mani insanguinate. Le prove sembrano
schiaccianti, sarà condannato a
morte il 22 marzo 1507. Il vero assassino,
però, anni dopo, spinto dal rimorso confesserà.
Così sul fianco della Basilica di S.
Marco, davanti all’immagine della Madonna
bizantina, si accenderanno sempre,
al tocco dell’Ave Maria, due lampade votive
per ricordare quell’ingiustizia (sembra
però che all’origine dell’installazione delle
due lampade ci sia il voto di un navigante
di rendere visibile la sua riconoscenza alla
madre di Dio per essere scampato a un
naufragio). Nel 20° sec. la storia del povero
fornareto diventa il soggetto di tre film, uno
diretto da Luigi Maggi (1914), un altro da
Duilio Coletti (1939) e un altro ancora da
Duccio Tessari (1963).
.Si creano due Procuratori di S. Marco:
Marcantonio Morosini (23 agosto) e Luca
Zen de ultra (5 settembre).
.Si completa l’erezione del campanile
della Madonna dell’Orto.
1504
.12 gennaio: passa una Legge suntuaria
che regola i banchetti e le feste nuziali.
.12 febbraio: il doge Leonardo Loredan
lascia il figlio morente per presiedere una
seduta del Collegio.
.25 febbraio: Trattato di Blois tra Luigi XII
e Ferdinando il cattolico. Il regno di Napoli
passa sotto il dominio spagnolo.
.30 aprile: tra le due colonne rosse di
Palazzo Ducale al suono della campana del
maleficio, i cui rintocchi si fanno sentire soltanto
in occasione di sentenze capitali,
viene impiccato Girolamo Tron che non ha
saputo o voluto difendere la rocca di
Lepanto dai turchi [v. 1499].
.5 maggio: Tommaso Mocenigo viene
eletto procuratore di S. Marco de ultra.
.24 maggio: si lascia cadere la proposta
di suggerire e appoggiare il taglio dell’istmo
di Suez. Qualche giorno dopo si invia
un patrizio in Portogallo (3 luglio) per indagare
sulle navigazioni portoghesi.
.9 luglio: bufera estiva in cui trovano la
morte per annegamento 150 persone.
.21 agosto: i Provveditori alla Sanità impongono
ai parroci di denunciare e annotare
giornalmente in un apposito registro i
decessi che si verificano nella loro parrocchia
senza distinzione di nazionalità, in
modo da tenere sotto controllo la situazione
sanitaria cittadina ed intervenire puntualmente
in caso di epidemie [v. 1631]. L’obbligo
della denuncia viene in seguito esteso
agli ebrei (14 aprile 1516) e poi (15 dicembre
1533) ai capi dei conventi, dei monasteri e
degli ospedali [Cfr. Beltrami 20].
.Terremoto: i Senatori riuniti in Palazzo
Ducale scappano giù nella Piazza.
.15 ottobre: si proibiscono le vesti femminili
con code troppo lunghe.
389
.4 novembre: crolla il Ponte de l’Olio,
adiacente al Fontego dei Tedeschi, e muore
un passante.
.11 novembre: muore il patriarca Tommaso
Donà e gli succede (27 novembre)
Antonio Surian.
.Si fonda il Monastero di S. Giovanni
Laterano [sestiere di Castello] presso un antico
oratorio. Dopo un incendio il complesso
sarà ripristinato [1573-77]. La chiesa, restaurata
nel 1763, durante la dominazione francese
(1806-14) sarà demolita, mentre il monastero
sarà trasformato in istituto scolastico.
.Muore a Venezia il bergamasco Mauro
Codussi (1440-1504), che aveva introdotto
lo stile rinascimentale a Venezia. La città è
ricca delle sue opere che comprendono: la
Chiesa di S. Michele in Isola, la facciata di S.
Zaccaria, il Campanile di S. Pietro di Castello,
la Scuola di S. Marco (dopo il 1490), il rifacimento
di S. Giovanni Evangelista, S.M. Formosa,
S. Giovanni Grisostomo, la Torre dell’Orologio,
due palazzi sul Canal Grande, il
Palazzo Corner Spinelli e il Palazzo Vendramin-Calergi.
1505
.23 gennaio: si vieta la questua a quanti
non hanno la licenza rilasciata dai Provveditori
alla Sanità, stabilendo due mesi di carcere
e una multa per i contravventori. Poi,
vedendo che l’esercizio continua imperterrito,
gli stessi Provveditori propongono e
ottengono (1528) di allestire due o tre luoghi
dove ospitare i poveri che tutta la notte
vanno «cridando sopra li ponti et per le
contrade dimandando helemosina cum
grande ignominia di questa città». Non basta.
Il 9 agosto 1596 si lamenta ancora che
«Il numero dei mendicanti è accresciuto
grandemente in questa città che pereciò de
continuo seguono infiniti inconvenienti»
[Molmenti II 473]. La piaga non sarà mai
sanata, tanto che ancora nel 21° secolo la
città è piena di mendicanti, forse organizzati
da moderni schiavisti ...
.27 gennaio: nella notte tra il 27 e il 28 il
Fontego dei Tedeschi è distrutto dal fuoco.
Lo si ricostruirà più vasto e più bello e lo si
inaugurerà il 1° agosto 1508.
.10 febbraio: la Repubblica aderisce alle
richieste del nuovo papa e decide di restituire
gli acquisti fatti in Romagna dopo la
morte del vecchio papa Borgia, ma si tiene
Rimini e Faenza.
.16 giugno: Domenico Marin viene eletto
procuratore di S. Marco de citra.
.9 agosto: un decreto del Consiglio dei X
vieta ai nobili di tenere a battesimo figli di
altri nobili per evitare troppi imparentamenti
che potrebbero nuocere allo Stato ...
.15 agosto: vengono innalzati i tre pili
bronzei in piazza San Marco, disegnati e
fusi da Alessandro Leopardi, il quale si era
già segnalato con la fusione della statua
equestre del Colleoni [v. 1496] e della Vergine
col Putto della Torre dell’Orologio: «Gli
eleganti bassorilievi del Leopardi, di ispirazione
lombardesca, rappresentano, nel pilo
centrale, la Giustizia e l’elefante, simbolo
della forza e della prudenza, cioè del buon
governo, e in quelli laterali i frutti del mare
recati da nereidi e tritoni (nel pilo verso il
bacino) e quelli della terra, la vite, offerti da
un satiro a Tritone nell’altro pilo» [Salvadori
Duemila anni ... 99]. I pili sono sistema-
390
ti al posto dei pennoni precedenti
per i quali nel 1486
Pietro Lombardo e Marco
Codussi avevano ricevuto un
pagamento. Il primo stendardo,
quello di mezzo, era stato
posto nel 1501 in sostituzione
dell’unico pilo antico risalente
al 1375 [vedi]. Quando
Venezia era diventata padrona
della terraferma erano
stati aggiunti i due laterali a
simboleggiare l’uno il dominio
sul mare, l’altro quello sulla terraferma.
Queste tre antenne della piazza hanno un
nome preciso: antenne di Cipro, Creta e
Morea, ma sono anche simboli dell’indipendenza
veneziana, dalla Chiesa, dall’impero
d’Occidente, dall’impero d’Oriente…
che non c’è più, o se si vuole Venezia
dominante sul mare sulla terra e sulla chiesa
... insomma ci si può sbizzarrire ...
.26 settembre: Trattato di Blois a conferma
del precedente [v. 1504]. Si stabilisce
una tregua alle guerre italiane, ma nelle
pieghe del trattato germina l’inizio del predominio
spagnolo-asburgico in Italia: il
trattato, stipulato tra il re di Francia, l’imperatore
Massimiliano e l’arciduca d’Austria,
comprende la rinuncia del re francese
al regno di Napoli in cambio della sua investitura
del ducato di Milano, la promessa
del re francese di sposare la propria figlia
(Claudia) al figlio del duca d’Austria (Carlo),
che è anche nipote e futuro erede di
Ferdinando il Cattolico. Il trattato contiene
anche un articolo segreto contro la Repubblica,
fatto inserire dai rappresentanti del
papa Giulio II, desideroso di vendicarsi di
Venezia che si era rifiutata di consegnare i
luoghi di Romagna occupati dopo l’eclissi
dei Borgia (1503): il papa, l’imperatore, il re
di Francia e l’arciduca d’Austria stipulano
una lega antiveneziana.
.1° ottobre: incendio a Rialto che coinvolge
alcune botteghe.
.25 ottobre: le vesti delle donne siano
semplici e schiette.
.4 novembre: le spose non portino in
dote oltre 3mila ducati.
.Novembre: il Dürer dipinge la pala per
la Scuola dei Tedeschi in S. Bortolomio e il
Giambellino (Giovanni Bellini) quella di S.
Zaccaria.
.Inizia la rifabbrica, completata l’11 dicembre
1507, della Chiesa della Santissima Trinità,
in veneziano S. Ternita [sestiere di Castello],
fondata dalle famiglie Celsi e Sagredo
ai tempi del doge Pietro Centranico
(1026-32). Rinnovata nel 1724, questa chiesa
[da non confondere con l’omonima Chiesa
della Santissima Trinità sorta nel 1256 a Dorsoduro
e sacrificata per erigere sullo stesso
luogo la Chiesa della Salute] sarà chiusa al
culto (25 ottobre 1810), poi ridotta a magazzino
e infine demolita (1832).
.Comincia la costruzione della nuova
Chiesa di S. Geminiano [v. 555] ad opera di
Cristoforo del Legname, esattamente di
fronte a S. Marco, dall’altro lato della Piazza.
La chiesa sarà completata da Sansovino
(dicembre 1557), che sarà l’autore anche
della facciata.
1506
.15 gennaio: si istituiscono cinque Savi
alla Mercanzia, cioè al commercio e alla navigazione.
È una speciale magistratura «per
orientare la politica economica della città»,
dare cioè impulso al commercio e riorganizzare
il mercato veneziano delle spezie, messo
in crisi dai portoghesi, ovvero dallo spostamento
delle direttrici del traffico mercantile
dal Mediterraneo all’Atlantico e dalle
ostilità con i turchi che allettano inglesi e
olandesi a commerciare con il Levante grazie
a concessioni varie: consoli in ogni scalo,
possibilità di costruire fondachi, case ...
.Gennaio: per il gran freddo e la morte di
molti barboni si decreta di ricoverare i
poveri senza tetto presso il Bersaglio di S.
Giovanni e Paolo (dove si tira d’arco e di
balestra) approntando un fabbricato di
tavole e somministrando gratuitamente
paglia e legna [Cfr. Tassini Curiosità ... 299].
.12 febbraio: condotta di Bartolomeo
d’Alviano, che ritorna così al soldo della
Repubblica.
391
Nello stesso giorno si scopre che la badessa
del Convento di Ognissanti è gravida come
altre monache dello stesso convento.
.26 marzo: crolla uno stabile a S. Bortolomio
in Calle de la Bissa (così detta per via
delle sue tortuosità somiglianti ai serpeggiamenti
di una biscia). Cinque passanti rimangono
uccisi e parecchi altri feriti.
.4 aprile: si definiscono i confini col ferrarese.
.23 aprile: salvacondotto di Ferdinando
il Cattolico per le navi veneziane.
.Aprile: imperversano in città febbri pestifere.
.21 maggio: si completano gli edifici
fiancheggianti la Torre dell’Orologio.
.6 giugno: la città di Norimberga chiede
copia delle leggi veneziane sulla tutela degli
orfani e in genere dei pupilli.
.31 agosto: si intima ai parroci di denunciare
entro tre giorni, pena il bando perpetuo,
i bambini nobili battezzati. Nello stesso
giorno si delibera l’obbligo dei genitori
di dare notizia della nascita del proprio
legittimo figlio entro otto giorni agli Avogadori
di Comun. Da questa deliberazione
ha origine il Libro delle nascite dei patrizi
veneziani. In seguito [v. 1526] sarà creato il
Libro dei matrimoni dei patrizi e insieme questi
due libri daranno origine al Libro d’oro
(un censimento dei nobili ci dice che nel
1506 sono 1.671) nel quale gli Avogadori di
Comun inscrivono le attestazioni delle nascite
e dei matrimoni dei membri dell’aristocrazia
per facilitare l’accertamento dello
stato personale di chi vuole conservare la
prerogativa di membro del Maggior Consiglio.
Se nel Libro d’oro si registreranno le
nascite, le morti e i matrimoni delle famiglie
patrizie che siedono in Maggior Consiglio,
nel Libro d’argento si farà la stessa
registrazione per le famiglie nobili che non
siedono nel Maggior Consiglio.
.Il mercato di Rialto entra in crisi per
mancanza di merci.
.Si avviano le cernide, cioè il reclutamento
obbligatorio nelle campagne di uomini
di età compresa tra i 20 e i 60 anni, quindi
senza alcuna disciplina militare, per formare
la fanteria, mentre ogni altro ufficio militare
viene affidato ai mercenari comandati
da un capitano generale e/o un governatore
generale (scelto dal Maggior Consiglio in
tempo di guerra per guidare l’esercito di
terra). Per la formazione degli equipaggi,
invece, si scelgono annualmente e si addestrano
circa 400 uomini fra pescatori e artigiani,
mentre il comando supremo dell’armata
è affidato ad un patrizio nominato
capitano generale.
.21 dicembre: Giacomo IV di Scozia domanda
una galea per il pellegrinaggio in
Terrasanta.
.30 dicembre: condotta di Niccolò Orsini,
conte di Pitigliano.
1507
.9 febbraio: l’imperatore Massimiliano,
che si prepara a scendere in Italia per recarsi
a Roma a cingere la corona imperiale, chiede
alla Repubblica il permesso di attraversare il
suo Stato da terra. Gli viene risposto affermativamente
e gli si offre una scorta a patto che
egli scenda in Italia senza esercito. Massimiliano
non la prende bene e reagisce. La Repubblica
allora si prepara a riceverlo, nominando
due condottieri, uno (Roberto d’Alviano)
perché gli sbarri il passo in Friuli, l’altro
(Niccolò Orsini di Pitigliano) nel veronese.
Le ostilità cominciano nel 1508.
.23 febbraio: muore il celebre pittore
Gentile Bellini (1429-1507). Era stato battezzato
Gentile in onore di Gentile da Fabriano,
maestro di suo padre Jacopo. Dopo le
prime opere, influenzate dallo stile del
Mantegna, egli aveva sviluppato uno stile
proprio, diventando il maggior ritrattista
dell’aristocrazia veneziana e inaugurando
anche la tradizione del vedutismo venezia-
392
no in cui la veduta domina la scena gremita
di figure e di personaggi. Gentile aveva
proseguito la decorazione della Scuola
Grande di San Marco, iniziata dal padre e
poi (1471) aveva aperto la sua bottega
insieme al fratello Giovanni. Qualche anno
dopo (1474) era stato nominato ritrattista
ufficiale dei dogi, ricevendo l’incarico di
rifare su tela le storie affrescate da Gentile
da Fabriano e dal Pisanello nella sala del
Maggior Consiglio in Palazzo Ducale
(opere poi andate distrutte) e quindi inviato,
tra il 1479 e il 1480, a Costantinopoli, in
missione diplomatica alla corte del sultano
Maometto II. Per la Scuola di S. Giovanni
Evangelista aveva realizzato tre teleri: la
Processione in Piazza San Marco (1496), il
Miracolo della Croce Caduta nel Canale di San
Lorenzo (1500) e la Guarigione di Pietro de’
Ludovici (1501). È sepolto a S. Giovanni e
Paolo.
.9 luglio: in merceria si frustano tre prostitute
colpevoli di aver avuto rapporti sessuali
con dei turchi; alle prostitute sono
proibite le pratiche sessuali con musulmani
ed ebrei pena appunto la fustigazione pubblica.
.7 settembre: Antonio Tron viene eletto
procuratore di S. Marco de citra.
.22 ottobre: il Consiglio dei X discute di
rifare in pietra il Ponte di Rialto, ma apribile
per il passaggio delle navi.
.Ottobre: Giorgione dipinge in Palazzo
Ducale.
.Si completa la costruzione del Canale
dell’Osellino per immettervi le acque del
Muson e successivamente del Marzenego,
costruzione già decretata nel 1505.
.La Brenta arriva a Conche, davanti a
Chioggia per il nuovo alveo del Brenton (o
Brentana o Brenta Nova) decretato nel 1488
e come suggerito da Girolamo Duodo,
Girolamo Querini, Marcantonio Loredan.
1508
.4 marzo: Bartolomeo d’Alviano, passato
al servizio della Repubblica nel 1507,
viene nominato governatore generale delle
truppe venete e inviato contro il sacro romano
imperatore Massimiliano, che ha attaccato
il castello di Pieve di Cadore. Bartolomeo
vince l’armata imperiale nella Valle
del Cadore (la battaglia sarà fatta dipingere
da Tiziano in Palazzo Ducale), poi alla
Mauria e a Pontebba (presso Udine), conquista
il Cadore (già possedimento veneziano),
e infine, grazie all’uso del basilisco,
costringe alla capitolazione in rapida successione
le fortezze di Pordenone (che la
Repubblica come premio assegna in signoria
allo stesso d’Alviano), Gorizia (che fa
atto di dedizione il 10 maggio), Trieste (che
rinnova, 11 maggio, il suo giuramento di
fedeltà alla Repubblica) e Fiume. Il basilisco
era stato usato per la prima volta dalla Repubblica
nell’assedio di Cefalonia (1501). È
un nuovo tipo di cannone mobile di grosso
calibro, lungo più di 6 metri e capace di
sparare palle di ferro da 100 libbre [Cfr.
Mallett 114]. Con l’uso di questa nuova
arma nasce a Venezia il corpo dei bombardieri
per iniziativa del capo artigliere Paolo
da Canal, poi sostituito (1504) da Zanino
Alberghetti. La Scuola dei bombardieri si riunisce
una volta alla settimana alla Giudecca
dove c’è il campo di allenamento. In seguito,
si cercherà di consentire a ciascun bombardiere
di sparare almeno due colpi al giorno
[Cfr. Mallett 115].
.19 maggio: muore il patriarca Antonio
Surian e gli succede (7 giugno) Alvise Contarini.
Pochi mesi dopo anche Alvise Contarini
muore (16 novembre) e viene eletto
(30 novembre) Antonio Contarini.
.5 giugno: l’imperatore Massimiliano
stipula una tregua con la Repubblica.
.1° agosto: s’inaugura il ricostruito Fontego
dei Tedeschi [v. 1228]: l’autore del progetto
per la ricostruzione è Girolamo Tedesco,
mentre i lavori sono condotti sotto la
direzione dello Scarpagnino. Il giovanissimo
Tiziano è incaricato di affrescare le facciate
dell’edificio situate lungo la salizada e
la Calle del Fontego, mentre al maestro
Giorgione è affidata la decorazione della
facciata prospiciente il Canal Grande. Nascono
discussioni in città e apprezzamenti:
gli affreschi di Tiziano sono considerati
migliori di quelli del Giorgione ... Nel 1812
il Fontego viene soppresso e dopo il restauro
del 1937 diventa sede degli uffici delle
Poste Centrali di Venezia.
393
.Erasmo da Rotterdam viene a Venezia
per fare stampare i suoi Adagia dalla tipografia
di Manuzio, che da quest’anno stampa
con il suocero Torresano [v. 1515].
.9 novembre: muore il beato Grazia da
Cattaro e il suo nome viene glorificato a
Venezia dove era vissuto nell’isoletta di S.
Cristoforo (poi unita a S. Michele formerà il
cimitero di Venezia) procurandosi fama di
santità: «Nell’estate del 1469, raccontano le
monache del convento, si stavano riadattando
le mura della chiesetta di S. Cristoforo
e l’umile frate aiutava i muratori,
preparando la calce e portando l’acqua
necessaria. L’attingeva da una vicina cisterna,
che però un giorno restò esaurita [...]
Grazia allora, presa dell’acqua marina, ne
riempì la cisterna; ci fece sopra il segno
della croce e da salsa e sporca essa diventò
subito dolce, chiara e potabile» [Tramontin
95]. Sepolto a S. Cristoforo, il corpo del
beato sarà trasportato (1810) al suo paese
natale (Muo) vicino a Cattaro.
.10 dicembre: si forma la Lega di Cambrai
contro Venezia, un vero e proprio trattato
di aggressione promosso dal papa Giulio II
«per riportare indietro di un secolo l’orologio
della storia veneziana in terraferma»
[Hale 23], cancellando la presenza della Repubblica,
che sembra volersi espandere
nella Romagna e che ha occupato e usurpato
beni, possedimenti, città e castelli di
molti prìncipi. In realtà, il papa reclama la
restituzione, sempre rifiutata, delle città
romagnole occupate dai veneziani alla
morte di papa Borgia (1503); da questo
rifiuto nasce la rabbia del papa e nascono
anche i suoi tentativi di costituire una lega
contro la Repubblica, alla quale aderiscono
l’imperatore Massimiliano I d’Austria, il re
di Francia Luigi XII, lo spagnolo Ferdinando
il Cattolico e altri, tra cui il re d’Ungheria,
che aspira alla Dalmazia, il duca di
Savoia, che vanta diritti su Cipro, il duca di
Ferrara, che spera di annettersi il Polesine
di Rovigo, e il marchese di Mantova, che
oltre a Peschiera e Lonato vuole recuperare
la vicina città di Asola, occupata dai veneziani
nel 1440. Gli alleati stabiliscono quindi
di spogliare Venezia di tutti i suoi possedimenti
e spingerla dentro la laguna per
poi spartirsi i suoi domini in questo modo:
al papa Rimini e Faenza, Ravenna e Cervia;
all’impero Padova, Treviso, Verona, Vicenza,
ma anche il Friuli; al re di Francia le città
e i territori di Brescia, Bergamo, Crema e
Cremona e la Ghiaradadda; a Ferdinando il
cattolico i porti di Trani, Otranto e Brindisi
[Cfr. Hale 23]. Alla notizia della formazione
di questa lega, la Repubblica cerca subito di
smantellarla, attivando tutti i suoi diplomatici
in servizio presso le corti europee,
ma nello stesso tempo si vota alla battaglia.
.19 dicembre: privilegio di stampa al
frate Luca Bartolomeo Pacioli [v. 1494] per
una traduzione latina del trattato sulla geometria
di Euclide.
.29 dicembre: la Repubblica, che ha più
volte espresso parere contrario agli spettacoli
teatrali in luogo pubblico, proibisce le
momarie (mascherate o giullerie), ovvero parodie
satiriche che in origine si facevano in
occasione di nozze, definendole sconce e
lascive. Finito il banchetto nuziale, qualcuno
narrava le imprese degli antenati degli
sposi, accompagnando il racconto con lazzi,
scherzi e amplificazioni burlesche e ridicole.
Ma non sempre le momarie sono semplici
parodie satiriche buffonesche perché a volte
vi facevano la loro comparsa numi ed eroi
della mitologia in cui si mescolavano danze.
La momaria scende poi in piazza, trasformandosi
in uno spettacolo per lo più muto
in cui delle figure, generalmente allegoriche,
svolgono un ruolo. Tuttavia, è ancora
giudicata «lasciva et inhonestissima» e il
decreto di proibire di «recitar commedia in
loco publico» sarà ancora reiterato, mentre
nel 1581 si stabilirà che i trasgressori saranno
condannati a vogare nelle galee per sei
mesi con i ferri ai piedi.
.Massimiliano assume di propria iniziativa
il titolo di imperatore romano eletto
(Erwählter Römischer Kaiser), ponendo
così fine alla secolare incoronazione dell’imperatore
da parte del papa.
.A Castello, in Rio Terà dei Biri sorge il
Teatro di San Canziano ai Biri che fino al 1521
rappresenta commedie di Plauto. È il pri-
394
mo teatro con ingresso a pagamento.
1509
.6 gennaio: l’imperatore Massimiliano fa
affiggere un manifesto contro la Repubblica
«... per far cessare le perdite, le ingiurie,
le rapine, i danni che i veneziani hanno
arrecato non solo alla Santa Sede apostolica,
ma al santo romano Imperio, alla Casa
d’Austria, ai duchi di Milano, ai re di
Napoli ed ai molti altri principi occupando
e tirannicamente usurpando i loro beni, i
loro possedimenti, le loro città e castella
[...] abbiamo trovato non solo utile ed onorevole,
ma ancora necessario di chiamar
tutti ad una giusta vendetta per ispegnere,
come un incendio comune, la insaziabile
cupidigia dei veneziani e la loro sete di
dominio» [in Coccon 58].
.25 febbraio: Niccolò di Pitigliano (capitano
generale) viene aggregato al patriziato
onorario per i servigi resi a Venezia da 100
anni dalla sua famiglia, che per altri 100
anni continuerà a farlo [Hale 105].
.Febbraio: battaglia di Cadore. Il Cadore
viene invaso da Massimiliano alla testa di
circa 9mila uomini. I cadorini, fedelissimi a
Venezia, si difendono con energia, perdono
parecchie fortezze, ma alla fine giunge un
esercito veneziano comandato da Bartolomeo
d’Alviano che occupa i passi e chiude
gli imperiali nel fondo valle: mille tedeschi
cadono combattendo e gli altri sono
fatti prigionieri. Il Cadore è libero.
.Febbraio: si costruisce per la prima
volta in pietra il Ponte dei Baratteri in
Merceria. Nel 1741 sarà abbattuta una casa
che lo ingombra e verrà quindi rifabbricato
nel 1772.
.5 marzo: il bano di Dalmazia e capitano
di Segna si pone sotto la protezione della
Repubblica.
.14 marzo: attentato incendiario all’Arsenale,
dove si confezionano e si immagazzinano
le polveri da sparo. Il fuoco «rovina
diverse case all’intorno, al cui tuono tremò
Venezia, con morte di 22 persone» [Sansovino
34].
.16 aprile: coscrizione dei cavalli per
traino delle artiglierie nella terraferma.
.20 aprile: il re di Napoli Ferdinando
licenzia l’ambasciatore veneziano.
.14 maggio: battaglia di Agnadello, altrimenti
detta di Vailate o della Ghiaradadda.
Il re di Francia Luigi XII lascia Milano (15
aprile), attraversa l’Adda (9 maggio) a Cassano
d’Adda senza trovare resistenza ed
entra in territorio veneto, dove, accampato
nei pressi di Treviglio, si trova l’esercito
della Repubblica agli ordini dei cugini Orsini,
Niccolò di Pitigliano, capitano generale
(ovvero comandante della fanteria), e Bartolomeo
d’Alviano, governatore generale (comandante
della cavalleria). I due comandanti
non sono d’accordo sul da farsi: Niccolò
vuole rispettare gli ordini ricevuti, che
dicono di rimanere sulla difensiva, ovvero
«fuggire il combattere», Bartolomeo invece
vuole attaccare; alla fine i cugini si accordano
e decidono di ripiegare verso sud, scegliendo
una posizione di attesa migliore e
incamminandosi per la strada che da Vailate
porta a Pandino (preso Cremona). La
cavalleria veneziana, partita dopo la fanteria,
viene raggiunta dall’esercito francese.
Niccolò avvertito dell’attacco preferisce
continuare la sua marcia, ligio agli ordini
del Senato, mentre Bartolomeo rimasto
solo e attaccato da tre lati soccombe, è ferito
e fatto prigioniero (rimarrà in carcere
fino al 1513, liberato in seguito alla firma
del Trattato di Venezia). La sera Niccolò riceve
le notizie della disfatta subita dal cugino
e durante la notte viene abbandonato dalla
maggior parte dei suoi fanti, per cui non gli
resta che rientrare a Venezia con i pochi che
non hanno disertato. Con la sconfitta di
Agnadello lo Stato da terra si sfalda, mentre
il papa Giulio II ha già lanciato l’interdetto
sulla Repubblica (27 aprile) per aver occupato
Faenza e l’imperatore di Germania
Massimiliano I d’Asburgo è alle porte di
Padova. I rettori veneziani sono scacciati da
Bergamo, da Brescia e dalla Val Camonica,
per cui la Repubblica decide di mandare
Antonio Giustinian a trattare la pace segretamente
con Massimiliano. I nobili di Padova,
Verona e Brescia gongolano pregustan-
395
do la fine del giogo veneziano e la ripresa
del controllo degli affari nel proprio ambito,
ma le classi più povere preferiranno i
magistrati e i proconsoli veneziani e staranno
dalla parte della Repubblica agevolando
il recupero dei territori perduti alla fine
della guerra (1517). In ogni caso, la Repubblica
sconfitta perde quasi tutto lo Stato da
terra, «eccetto Treviso e i villaggi sulla
sponda della laguna» [Hale 23].
.25 maggio: si concede ai veronesi perpetua
esenzione del dazio della macina.
.26 maggio: si trova l’accordo con il cardinale
Alidosi per la restituzione delle città
della Romagna.
.29 maggio: le monache non escano dal
monastero e non usino abito secolare.
.1° giugno: si decide di cedere Riva del
Garda, Trieste e Gorizia a Massimiliano.
.4 giugno: Padova sia libera di alzare le
insegne imperiali.
.5 giugno: fortificazione di Mestre e luoghi
vicini.
.10 giugno: fedeltà di Treviso.
.16 giugno: perdita di Crema.
.20 giugno: si mandano sei ambasciatori
a Roma per convincere il papa a dissociarsi
dalla Lega di Cambrai
.5 luglio: durante la guerra di Cambrai
l’imperatore Massimiliano ha preso Belluno,
ma non appena egli si ritira in Germania
il provveditore Luigi Mocenigo recupera
la città.
.11 luglio: le città di terraferma vogliono
ritornare sotto la Repubblica.
.17 luglio: il provveditore Andrea
Gritti, che ha sostituito il comandante della
fanteria (il conte di Pitigliano), primo
responsabile della sconfitta di Agnadello,
guida i resti dell’esercito alla riconquista
di Padova nel giorno di santa Marina (poi
solennemente festeggiato ad ogni anno),
«mentre gran parte delle città sulla fascia
di terraferma che va da Este e Monselice
fino alla montagna, verso Feltre e Belluno,
furono riconquistate o altrimenti si riconsegnarono
spontaneamente a Venezia»
[Hale 24].
.28 luglio: Andrea Venier viene eletto
procuratore di S. Marco de supra.
.9 agosto: il marchese di
Mantova, uno dei firmatari
della Lega di Cambrai, è
fatto prigioniero ed è condotto
a Venezia.
.5 settembre: Alvise e
Bernardo Loredan, figli del
doge, muovono in soccorso
di Padova riconquistata, ma per la
seconda volta assediata dalle truppe di
Massimiliano. La città, però, era stata nel
frattempo dotata di formidabili difese, prevedendo
appunto che l’imperatore Massimiliano
avrebbe tentato di riprendersela.
Padova viene dunque ancora assediata da
Massimiliano, il quale dopo avere espugnato
i territori circostanti di Limena, Este,
Monselice e Montagnana, non riesce nel
suo intento ed è costretto a rinunciare (2
ottobre): si ritira a Vicenza dove congeda la
maggior parte del suo esercito e rientra in
Germania.
.11 settembre: la Repubblica invoca
l’aiuto dei turchi contro gli aggressori della
Lega di Cambrai. Un’altra richiesta sarà fatta
il 24 maggio 1510.
.17 ottobre: il Consiglio
dei X, che ha ampliato il suo mandato costituzionale
riguardante la
sicurezza politica fino ad
estenderlo a quella militare,
è incaricato di condurre
una ricerca sui veleni più
efficaci da usare per eliminare
potenziali nemici. Il 16
febbraio 1510 si farà una
prova sul campo, pagando
un cuoco di Treviso per avvelenare
alcune persone
[Cfr. Hale 61].
.1° novembre: istituzione
del Monte Nuovissimo
per prestiti allo Stato [v.
1482].
.Novembre: battaglia di
Polesella. La Republica decide
di vendicarsi del duca di
Ferrara, che dopo aver
396
goduto della protezione veneziana è passato
dalla parte dei suoi nemici, unendosi alla
Lega di Cambrai. Si affida il comando della
flotta veneziana sul Po (18 galee e altri legni
minori) ad Angelo Trevisan, il quale risale il
fiume sino a Polesella, importante centro
strategico sulla riva sinistra del Po ad una
ventina di km da Ferrara, passato sotto la
Repubblica nel 1484. Qui, Trevisan rimane in
attesa dell’esercito veneziano, che ha già
recuperato Montagnana e quasi tutto il Polesine
di Rovigo, e nell’attesa allestisce un
ponte di barche necessario alle truppe, ma il
21 dicembre il duca di Ferrara, aiutato dalle
truppe pontificie e francesi, piazza nottetempo
delle batterie, che il 22 aprono il fuoco cogliendo
di sopresa i veneziani: la flotta viene
sconfitta e cade nelle mani degli alleati. Per
questo tracollo Trevisan subirà un processo e
il confino a Portogruaro (3 marzo 1510).
.7 dicembre: Machiavelli scrive da Verona:
«Intendesi come e’ Viniziani, in tutti
questi luoghi de’ quali si rinsignoriscono,
fanno dipingere un San Marco [simbolo dell’autorità
veneziana], che in cambio di libro
ha una spada in mano, d’onde pare che si
sieno avveduti ad loro spese che ad tenere li
stati non bastano li studi e e’ libri» [in
Mallett 11]. È con questo pensiero che
Machiavelli sembra indicare un momento di
svolta nella politica militare veneziana: affidarsi
non più, come nel secolo precedente,
ad un esercito di mercenari, ma impegnarsi
direttamente nella difesa della terraferma
con la «creazione di una forza permanente,
stanziale» [Mallett 11] che privilegi, dopo
l’epoca d’oro della cavalleria e l’avvento dei
balestrieri, lo schioppo e l’archibugio, come
arma principale della fanteria.
.21 dicembre: viene concesso ai sudditi
pontifici di navigare liberamente nel Golfo
di Venezia.
.Muore in battaglia, nella fortezza di Legnago,
Nicolò Orsini, generale delle truppe
venete contro gli alleati di Cambrai. Il Senato
ne onorerà la memoria ordinando un
monumento equestre (statua a cavallo in
legno dorato) collocato su un mausoleo in
pietra a S. Giovanni e Paolo.
.Si creano due Procuratori di S. Marco:
Giorgio Corner de citra (21 marzo) e il futuro
doge Andrea Gritti de supra (12 aprile).
.Marin Sanudo ci dice che le prostitute
sono 11.654 e il poeta Maffio Venier potrà
scrivere No’ ghe xe casa che no gabbia puttane.
.Il patriarca Contarini proibisce ai religiosi
di portare la barba. Essi si erano appena
convertiti alla moda, ubbiscono ma in
seguito torneranno ad usarla almeno finché
i nobili non decideranno di tagliarsela: l’ultimo
di questo ceto a lasciarla crescere sarà
Paolo Foscari nel 1657. A Venezia portano
la barba nobili e cittadini esclusi i servi [Cfr.
Tassini Curiosità ... 56].
.Il Consiglio dei X dispone il terzo censi
mento dopo quelli del 1338 e del 1440. Di
quest’ultimo censimento si conservano alcune
parziali indicazioni. Si sa che per ogni
contrada il Consiglio dei X affida il rilevamento
a due nobili coadiuvati da due cittadini
ed «ordina ai piovani di dar relazione
dei forestieri presenti nelle rispettive giurisdizioni»
[Beltrami 11], si sa anche che gli
abitanti sono circa 115mila [Cfr. Beltrami
59], mentre altri studi fissano la cifra in 100
mila, annotando che la popolazione è «calcolata
in base al risultato, tratto da fonte
non ufficiale, relativo e tre soli sestieri; compresi
in esso i forestieri, non computate le
persone religiose, i ricoverati in ospitali e luoghi
pii e gli ebrei» [Contento 87].
1510
.24 febbraio: i sei ambasciatori veneziani
inviati a Roma l’anno precedente riescono a
convincere il papa, ma soltanto dopo che
questi si è visto restituire tutti i territori che
la Repubblica aveva occupato in Romagna
e nelle Marche, ad assolvere solennemente
Venezia, ritirando l’interdetto (15 febbraio) e
quindi firmando la pace. È il segnale della
rottura della Lega di Cambrai, che sta precipitando
Venezia nella rovina, e come ‘ringraziamento’
la Repubblica riconosce ai sudditi
della Chiesa la possibilità di navigare il
mare Adriatico «liberamente e speditamente,
senza niuna gabella, pedaggio, imposizione,
spesa, estorsione, o pagamenti».
L’accordo di Venezia con il papa, che si era
reso conto della prepotenza e quindi della
possibile pericolosità dei francesi, comporta
una rottura tra lo stesso papa e il re di
397
Francia Luigi XII: per ottenere l’appoggio
contro la Francia, il papa concede l’investitura
del regno di Napoli allo spagnolo
Ferdinando il cattolico (5 luglio); il re di
Francia reagisce convocando un sinodo di
vescovi francesi a Tours (14 settembre). I
vescovi condannano la politica del papa e
appoggiano la guerra della Francia contro il
papa e i suoi alleati, che comincia subito. I
francesi scendono in Italia e già a dicembre
assediano la papalina Bologna. Il papa reagisce
e decide che forse è meglio allontanare
i francesi dall’Italia, i quali, essendosi insediati
in Lombardia e in parte del Piemonte,
della Liguria e del Veneto, stanno sottomettendo
la penisola oltre ad esercitare una
influenza diretta su Ferrara e Firenze.
.6 marzo: 10 persone muoiono di peste.
.10 marzo: per far fronte alle spese di
guerra si decide la vendita delle cariche
pubbliche inferiori, tranne quelle di Cancelleria.
.15 aprile: Massimiliano tenta di sollevare
il popolo contro la Repubblica, poi (1°
giugno) eccita i turchi contro Venezia.
.12 maggio: Francesco Gonzaga ritorna al
servizio della Repubblica, che per assicurarsi
la fedeltà politica gli impone di consegnare
in ostaggio i figli e le fortezze del marchesato.
Riceve la carica di capitano generale.
.Giugno: gran parte del territorio tra Este
e Belluno, compresa Vicenza, che dopo il
ripiegamento di Massimiliano si era data
alla Repubblica, ricade nuovamente in mano
nemica [Cfr. Hale 24].
.10 luglio: muore Caterina Corner nel
suo palazzo di S. Cassiano. Tre giorni dopo
il suo corpo viene tumulato nella cappella
di famiglia nella Chiesa ai S. Apostoli. Per
consentire ai veneziani di partecipare alle
esequie viene costruito un ponte di barche
sul Canal Grande. Nel 1570 i suoi resti saranno
traslati nella Chiesa di S. Salvador.
.15 ottobre: Giuliano de’ Medici è a Venezia
per curarsi di una malattia agli occhi.
Egli ottiene l’iscrizione alla nobiltà veneziana
(1512), assieme al fratello, il cardinale
Giovanni, poi papa Leone X, gran mecenate
delle lettere e delle arti.
.Muore a Venezia Zorzo da Castelfranco,
detto il Giorgione (1477-1510), giudicato
pittore eccellentissimo
al pari di Leonardo,
Mantegna, Raffaello,
Michelangelo. Di lui restano
pochissime opere, una
delle quali (Cristo e il manigoldo)
è nella Scuola di S.
Rocco.
.22 dicembre: Luigi
Dardani è nominato 16°
cancellier grando.
.«Infermità universale
con febbre per 6 giorni, ammala più di
20mila persone» [Sansovino 34].
.Il console veneziano in
Egitto viene arrestato perché accusato dal
sultano di portare avanti a nome del doge
negoziati con la Persia. Venezia, pur essendo
impegnata contro la Lega di Cambrai,
trova il modo di inviare una speciale ambasciata
sostenuta da una forte dimostrazione
navale e risolve il problema.
1511
.23 febbraio: muore a Venezia Andrea
Calmo, poeta, commediografo e attore comico.
Scrisse alcune commedie popolaresche
dove i personaggi usano vari dialetti
oltre al veneziano. Spirito ironico e plebeo,
Andrea Calmo, insieme al Ruzzante, segna
il passaggio dalla commedia di tipo classico
alla commedia dell’arte.
.23 marzo: Francesco Fasuolo (o Fasiol)
è nominato 17° cancellier grando.
.26 marzo: ore 20.45, violenta scossa di
terremoto. Danni a S. Marco, a Palazzo Ducale,
al Campanile, a moltissime abitazioni.
Addirittura durante il terremoto alcuni
canali rimangono completamente a secco.
Alcuni dicono che il terremoto si è verificato
il 27 marzo e questo perché more veneto
dopo il tramonto del sole comincia il
nuovo giorno. La superstizione vede castighi
divini e il patriarca l’asseconda, additando
la sodomia che li attira, indicendo
quindi canti e processioni e intimando tre
giorni di penitenza da trascorrersi a pane e
acqua. Il doge affiderà a Pietro Bon l’incarico
del restauro del Campanile e del suo
abbellimento, finanziando l’impresa con la
vendita di una particolare riserva d’oro
esistente sin dal 1414 nel deposito del Tesoro
di S. Marco. Dobbiamo a questo intervento
del Bon la fusione tra la massiccia
costruzione romanica della torre e la sovrastante
costruzione in stile rinascimentale
segnata dal grande cornicione di marmo
bianco alla base della loggia campanaria
con i due leoni, e la cuspide che da 5 metri
sarà portata a 20 e alla cui sommità verrà
posta il 6 giugno 1513 (in sostituzione di
una croce con banderuola) su di un perno
girevole la statua in legno rivestita di rame
dorato dell’arcangelo Gabriele, a ricordo del
giorno dell’annunciazione, ma anche di
quello della mitica fondazione di Venezia
in Rialto (25 marzo 421). I lavori saranno
completati nel giugno del 1514 e da allora
fino al 1776, quando si deciderà di dotare il
Campanile di un parafulmine, ben 10 saette
lo colpiranno con effetti in alcuni casi
devastanti. Uno di questi fulmini colpirà
anche l’angelo (1745) che sarà rifatto (1822)
dallo scultore Andrea Ponticelli.
.27 marzo: le meretrici fanno istanza al
patriarca, lamentando il fatto che esse non
hanno più lavoro: «niun va di lhoro» scrive
il cronista, perché tra gli uomini c’è la moda
di andare contro natura. Una moda che già
il 5 marzo 1480 aveva dettato una legge del
Consiglio dei X che proibiva l’acconciatura
dei capelli a fungo, legge ripresa dal Senato
che il 18 aprile 1513 vieterà ancora alle
donne le pettinature a fungo perché «per le
vie si vedevano uomini in habito femmineo e
donne di mal affare che, per meglio adescare
prendevano l’aspetto e gli abiti maschili,
e nascondevano metà della faccia, con i
capelli annodati a fungo» [Molmenti II 457].
Per sradicare il peccato di sodomia, considerato
reato, la Repubblica, che nel corso
del 14° e 15° sec. lo ha perseguito, ma senza
sistematico accanimento, adesso, di fronte
al crescere dell’allarme sociale, ricorre al
supplizio della cheba e alla pena capitale seguita
dal rogo, come si usa in tutta Europa.
A Venezia qualcuno proporrà inutilmente
(1564) l’inasprimento delle pene: rogo da
vivi e non dopo decapitazione, come era
successo il 12 ottobre 1482 al patrizio Bernardino
Correr, decapitato e poi bruciato
perché di notte colto da raptus sessuale si
398
avventa coltello in mano su un giovane nobile
incontrato per strada, gli taglia le braghe
e gli usa violenza sul posto. Anche il
poeta Francesco Fabrizio subirà la decapitazione
e il rogo nel 1545 per atti di sodomia
[Cfr. Molmenti II 457]. Bisogna però dire
che a Venezia le esecuzioni capitali sono
pochissime, riservate solo ai casi più eclatanti:
spesso la pena viene declassata ad
ammenda, carcere o bando.
.31 luglio: la Repubblica affida la condotta
a Gian Paolo Baglioni, il quale lascerà
la testa a Roma, sul patibolo (1520) per
volere del papa Leone X, che pure gli aveva
affidato la signoria di Perugia.
.1° agosto: nuovi tentativi di Massimiliano
di sobillare il popolo, mentre la Repubblica
difende l’ultimo lembo di terraferma
che le rimane, ovvero la zona tra Padova
e Treviso.
.10 agosto: i sensali paghino le tasse.
.20 settembre: Antonio Savorgnan ribelle
consegna Udine agli imperiali.
.1° ottobre: Concilio di Pisa. Alcuni cardinali,
insoddisfatti della mancata promessa
del papa Giulio II, che alla sua elezione
aveva promesso di convocare presto un
Concilio Generale, si incontrano a Pisa, sollecitati
anche dall’imperatore Massimiliano e
da Luigi XII di Francia. Dopo alcune sessioni,
i convenuti sposano le risultanze del
sinodo di Tours, condannando a loro volta
la politica del papa e decidendone la sospensione,
poi si trasferiscono a Lione. Il
papa ha una reazione immediata e proclama
(4 ottobre) la Lega Santa contro i francesi,
ovvero un’alleanza offensiva e difensiva
tra il papa, il re di Spagna e la Repubblica
per cacciare i francesi dall’Italia. Nella lega
entrerà (13 novembre) anche Enrico VIII
d’Inghilterra.
.ottobre: pestilenza e carestia.
.Muore in battaglia, contro gli alleati di
Cambrai, Leonardo da Prato, cavaliere di
Rodi, volontario al servizio della Repubblica.
Il Senato ne onorerà la memoria ordinando
a Lorenzo Bregno un monumento
equestre collocato a S. Giovanni e Paolo.
.Antonio Contarini propone di ammettere
la nobiltà di Zara nel Senato veneziano
allo scopo di pacificare la città e nello stes-
399
so tempo allargare la base politica dello
Stato, ma la sua proposta viene respinta.
1512
.5 febbraio: i bresciani, insofferenti dei
francesi entrati nella loro città dopo la battaglia
di Agnadello (1509), soprattutto irritati
dalle esazioni imposte, si sollevano e con
il provveditore veneziano Andrea Gritti li
costringono a chiudersi nella cittadella. Gastone
di Foix, avvertito della sollevazione,
parte da Bologna con 12mila uomini, piomba
su Brescia, riesce ad impadronirsene (17
febbraio) e la mette a sacco.
.6 aprile: tregua con Massimiliano, confermata
il 13 gennaio 1513.
.11 aprile: battaglia di Ravenna tra la
Francia (appoggiata dall’artiglieria estense
sotto il comando di Alfonso I d’Este) e la
Spagna, che si conclude con la vittoria francese,
ma il comandante Gastone di Foix
muore in battaglia e allora il grosso dell’esercito,
anche a causa delle gravi perdite
subite, si ritira dall’Italia, lasciando però le
guarnigioni in territorio veneziano.
.8 maggio: le calzature non abbiano ornamenti
d’oro o d’argento.
.Giugno: la Lega Santa promossa da
Giulio II ha fatto crollare al momento l’egemonia
francese in Italia e gli alleati si
riuniscono a Mantova per decidere la
spartizione: Parma e Piacenza entrano nel
territorio della Chiesa; Milano viene assegnata
a Massimiliano Sforza, figlio di
Ludovico il Moro, ma sotto il controllo
degli svizzeri; la Repubblica riacquista i
suoi territori fino alla Ghiaradadda, sulla
carta, però, perché prima bisogna scacciare
le guarnigioni francesi rimaste nei territori
veneziani; gli svizzeri ottengono la
Valtellina, Lugano e Domodossola ...
Il Congresso di Mantova, però, non inaugura
un periodo di pace, ma di nuovi sconvolgimenti.
Venezia, per esempio, finirà
per allearsi con Luigi XII (1513) perché
non sopporta la politica prevaricatrice
dell’imperatore Massimiliano, che sulla
base di pretese territoriali reclama Verona
e Vicenza, appoggiato in queste richieste
dal papa.
.14 settembre: il condottiero Benedetto
Crivelli, che al soldo dei francesi era stato
assediato e vinto, cedendo la città di Crema
alla Repubblica, è ascritto al Maggior Consiglio
e contestualmente assoldato dalla
Repubblica.
.28 settembre: si possa giocare alla racchetta
solo nei campi e luoghi pubblici.
.6 ottobre: privilegio al cretese Nicolò de
Manoli per l’invenzione di un vestito da
palombaro.
.12 dicembre: freddo eccezionale.
.Nel sestiere di Castello, che è in fase di
espansione per rispondere alle aumentate
esigenze della popolazione, si fonda la
Chiesa di S. Giuseppe e poi un convento
tenuto dalle monache Agostiniane di
Verona. I lavori saranno completati nel
1530 e in seguito si faranno soltanto opere
di abbellimento come l’erezione dell’altar
maggiore (1563) o quella del mausoleo
dedicato al doge Marino Grimani (1595) e
alla moglie Morosina Morosini. Alle
Agostiniane subentreranno le Salesiane
(1801). Il convento sarà in seguito soppresso
ed ospiterà le aule, gli uffici e le officine
dell’Istituto Tecnico Nautico Sebastiano
Venier.
.Un terribile incendio colpisce le Procuratie
Vecchie (le Procuratie Nuove verranno
iniziate nel 1582) e allora ripartono i
processi di sistemazione di Piazza S.
Marco. Risalenti al 12° secolo, ricostruite
tra il 15° e il 16° sec. su disegno di Mauro
Codussi, esse vengono adesso riprese da
Bartolomeo Bon e Guglielmo Grici e poi
dal Sansovino che ne porterà a termine la
costruzione nel 1532.
.«Terremoto horribile, per lo quale vanno
a terra case e campanili, et caggiono cinque
stature marmoree dalla Chiesa di S.
Marco» [Sansovino 33].
1513
.19 marzo: muore il papa Giulio II ed è
eletto Leone X, figlio di Lorenzo il Magnifico.
400
.24 marzo: Trattato di Venezia, ovvero
alleanza segreta tra la Repubblica e il re di
Francia Luigi XII sulla base del precedente
Trattato di Blois (1499). La Repubblica s’impegna
a fornire al re il suo aiuto per riconquistare
il ducato di Milano, garantendo
1200 lance e 8mila fanti; da parte sua, il re
francese promette di aiutare Venezia a riacquistare
Cremona e i territori al di qua dell’Adda,
oltre a tutto quanto possedeva prima
della Lega di Cambrai (Cremona, la Ghiaradadda
e i diritti su Bergamo e Brescia). La
Repubblica esorta (18 aprile) il nuovo papa
Leone X ad aderire al trattato, ma questi, che
pur non avendo mire espansionistiche e
guerriere nutre il disegno di costruire uno
stato con Parma e Piacenza per darlo al fratello
Giuliano, preferisce entrare in lega con
Massimiliano, Ferdinando il Cattolico, il duca
di Milano e gli Svizzeri per fare la guerra
a Venezia e al re di Francia. La guerra volge
subito in favore dei franco-veneti, ma poi i
francesi sono battuti a Novara (6 giugno)
per cui Venezia, che non ha preso parte alla
battaglia, rimane sola di fronte alla lega: le
truppe veneziane al comando di Bartolomeo
d’Alviano subiscono dagli spagnoli la
sconfitta nella battaglia di Creazzo (presso
Vicenza) e devono indietreggiare. Le forze
nemiche arrivano fino ai bordi della laguna
e da Marghera sparano alcune cannonate
dimostrative che non fanno alcun danno.
Per la serie le sconfitte non vengono mai da
sole, Venezia le prende anche dai tedeschi
che capitanati da Cristoforo Frangipane,
conte di Veglia, s’impossessano della fortezza
di Marano (1514) per il tradimento di un
prete, un certo Bartolo. A questo punto parte
la controffensiva, entrano cioè in campo le
signorie friulane a dar man forte a Venezia,
dove per far fronte alle esigenze di cassa
sono tassate persino prostitute e cortigiane.
La vittoria per la Repubblica arriva prima
con la resistenza di Osoppo da parte di Girolamo
Savorgnan, che cattura Frangipane e
libera il Friuli, e poi con la battaglia di Marignano
[v. 1515].
.15 maggio: solenne consegna del bastone
e del vessillo a Bartolomeo d’Alviano.
.31 maggio: il Consiglio dei X accetta
l’offerta di Tiziano di dipingere in Palazzo
Ducale.
.1° agosto: un certo Gaspare Zilio, finto
paralitico fattosi ricco con l’accattonaggio,
viene accusato di aver stuprato e rapinato
80 fanciulle. Con la scusa di collocare donne
della terraferma a servizio presso alcune
famiglie veneziane, egli «giunto in qualche
luogo remoto, le disonorava, spogliavale
dei quattrini che possedevano». Condannato
a morte, viene condotto di sera a S.
Croce, «colà fatto smontare e strascinato a
coda di cavallo fino a San Marco fra le due
colonne della Piazzetta; finalmente decapitato,
e fatto a quarti, che poscia furono attaccati
nei luoghi consueti» [Pazzi 69]
.17 giugno: Marco Bollani viene eletto
procuratore di S. Marco de supra.
.7 ottobre: Bartolomeo d’Alviano subisce
una disfatta nella battaglia di Creazzo
(presso Vicenza) contro spagnoli e milanesi.
Si assume la responsabilità della sconfitta
e con i resti dell’esercito ritorna alla difesa
di Padova.
.17 ottobre: il sultano Selim I conferma
la pace fra la Repubblica e i turchi.
.5 dicembre: Pace di Blois tra Luigi XII da
un lato e Ferdinando il Cattolico, l’imperatore
Massimiliano, il papa e Enrico VIII
d’Inghilterra dall’altro. I francesi devono
lasciare l’Italia.
1514
.10 gennaio: un incendio distrugge più di
30 uffici del mercato di Rialto e finiscono in
cenere anche le carte dell’estimo che sarà
rifatto a tempo di record (23 maggio). Purtroppo
per il gran freddo il Canal Grande è
ghiacciato e quasi nulla si salva, eccetto la
Chiesa di S. Giacometto. Naturalmente la cosa
viene interpretata come un segno divino. Poi
si nominano (28 settembre) tre Provveditori
alle Fabbriche di Rialto e si avvia la ricostruzione
(che terminerà nel 1537) su disegno
dello Scarpagnino, il quale ricalca l’esistente,
401
ma crea zone commerciali ben distinte.
La sera stessa altro incendio vicino alla
Chiesa dei Gesuiti [sestiere di Cannaregio].
.12 gennaio: non si giochi a carte nelle
osterie.
.Febbraio: il patriarca è costretto ad intervenire
per sedare le liti nel Convento di S.
Biagio, alla Giudecca, dove le monache si
gettano i libri in testa.
.22 ottobre: considerato il gran numero
di prostitute che lavorano in città (11.654),
alcune delle quali si dichiarano aristocraticamente
cortigiane e anche honorate, si istituisce
una tassa il cui ricavato viene utilizzato
per eseguire dei lavori all’Arsenale.
.Si riacquista Rovigo e il Polesine grazie
a Domenico Contarini.
.Il Senato abolisce il monopolio delle
galere, autorizzando le caracche veneziane
a caricare le spezie nel Porto di Alessandria.
La caracca (in spagnolo) o nao (in portoghese)
o great ship (in inglese) è un veliero
con 3 o 4 alberi sviluppato durante il
secolo precedente. È una nave adatta alla
navigazione oceanica, larga a sufficienza
per affrontare il mare grosso e abbastanza
spaziosa per portare provvigioni per lunghi
viaggi. Una famosa caracca è la Santa
Maria con la quale Cristoforo Colombo
aveva compiuto il suo viaggio nel 1492.
.17 dicembre: scarseggiando gli uccelli
palustri, sia facoltà del doge sostituirli nei
donativi con denaro [v. 1521].
.Dicembre: gela la laguna da Fusina a S.
Giorgio Maggiore.
1515
.12 gennaio: di sera scoppia un incendio
a S. Cassiano e si bruciano divrse case.
.6 febbraio: muore a Venezia Aldo Manuzio
(nato a Bassanio, presso Velletri, nel
1427), ritenuto il più grande tipografo dei
suoi tempi. Era giunto a Venezia nel 1490 e
qui aveva iniziato la sua attività di tipografo
vicino alla Chiesa di S. Stin, facendo
diventare la città il centro mondiale della
stampa d’autore. La sua maggiore attività
cadrà tra i 1501 e il 1505, un quinquennio
che gli procurerà fama in tutto il mondo
perché stampa opere in latino, greco ed
ebraico con una accuratezza formale e una
precisione filologica ammirevoli, stampa le
prime edizioni dei classici italiani, introduce
un nuovo carattere, quello corsivo, detto
aldino o italico, riduce il formato dei libri
decidendo di piegare il foglio a stampa in
otto parti (1501) così da ottenere per ogni
foglio ben 16 pagine, il che favorirà la riduzione
dei costi dei libri e la loro circolazione.
Nel 1508 Aldo si unisce ad un altro
stampatore, il suocero Andrea Torresano
da Asola (presso Mantova), che aveva appreso
l’arte da Jenson e acquistato dal
discendente la tipografia (1480). Paolo
Manuzio e Francesco Torresano continueranno
l’opera dei loro genitori. Dopo il
1537 Francesco e il fratello Federico apriranno
una propria tipografia. Paolo lavorerà
a Venezia fino al 1561 e poi si trasferirà a
Roma, cedendo in affitto la tipografia, che
sarà ereditata dal figlio Aldo Manuzio,
detto il Giovane, uomo di lettere, il quale
non se ne occuperà mai seriamente, tanto
che alla sua morte sarà venduta.
.Muore il re di Francia Luigi XII e gli
succede Francesco I il quale, sicuro dell’alleanza
con la Repubblica e con l’Inghilterra,
scende in Italia per impossessarsi del
ducato di Milano. Ma si forma una lega
antifrancese tra lo stesso duca di Milano,
l’imperatore Massimiliano, gli svizzeri e il
papa.
.4 luglio: Giovanni Bellini dipinga la storia
di S. Marco.
.24 agosto: in Maggior Consiglio ha luogo
un’asta per l’assegnazione di cariche pubbliche
in cambio di fondi per la guerra. Il
patrizio Marcantonio Michiel scriverà nei
suoi Diarii «Entro la fine della giornata 47.000
ducati vennero raccolti, con grande vergogna
e discredito per il Maggior Consiglio».
.13-14 settembre: battaglia di Marignano o
Melegnano, combattuta a Melegnano (presso
Milano), per il controllo del ducato di
Milano. Gli svizzeri usciti da Milano attaccano
(13 settembre) l’accampamento francese
nel tardo pomeriggio e riescono a ferire
Francesco I. Durante la tregua notturna,
il re francese riorganizza l’artiglieria e chiama
in aiuto le forze veneziane comandate
da Bartolomeo d’Alviano, il quale alle prime
luci dell’alba attacca gli svizzeri alle
402
spalle, volgendo l’esito dello scontro a favore
dei francesi. Con la vittoria franco-veneta
sui milanesi i francesi rientrano in
possesso del ducato di Milano con la Pace di
Noyon (1516), mentre Venezia recupera le
città di Bergamo, Brescia e Verona. La sanguinosa
battaglia di Marignano stabilisce la
superiorità dell’artiglieria in lega di bronzo
francese e della cavalleria sulla tattica a falange
della fanteria svizzera considerata fino
ad ora invincibile.
.7 ottobre: muore a Ghedi (presso Brescia)
il condottiero Bartolomeo d’Alviano.
Il suo corpo, portato a Venezia, riceve solenni
funerali a S. Marco e poi è tumulato
nella Chiesa di S. Stefano. Gli subentra Gian
Jacopo Trivulzio, nuovo governatore generale
dell’armata.
.Selim comincia a far costruire nella zona
del Porto di Costantinopoli l’Arsenale
turco che presto supererà per importanza
quello di Venezia.
.23 dicembre: la Repubblica incita vanamente
Francesco I a rimanere in Italia sino
a completa vittoria.
.Muore a Venezia lo scultore e architetto
Pietro Solari, detto il Lombardo (1435-
1515), che in città possiede una fiorentissima
bottega specializzata in monumenti funerari
e due aiutanti di valore, i figli scultori
Tullio (che raccoglie l’eredità della bottega
paterna) e Antonio. Numerosi i monumenti
dei Lombardo, padre e figli, come
numerosi furono gli edifici progettati: la
Chiesa di S. Giobbe, la Chiesa di S.M. dei
Miracoli, la facciata della Scuola di S. Marco,
la Chiesa di S. Salvador (dove lavora soprattutto
Tullio).
.Dopo il primo
libro stampato a
Venezia in caratteri
latini (1469), adesso
si stampa il primo
libro in ebraico,
anche se qualche
tentativo era stato
fatto da Aldo
Manuzio nel suo
celebre Poliphilo
(1499). Il primo ad
attuare un vasto
programma di stampa in ebraico è il fiammingo
Daniel Bomberg, che fra il 1515 e il
1549 stamperà oltre 180 libri di alta qualità,
sia filologica, sia estetica, con l’aiuto di
eruditi ebrei di prim’ordine. Il suo primo
lavoro di grande impegno è la Bibbia rabbinica
(1515-17) in 4 volumi in folio, curata
da Felice da Prato, ebreo convertito, e
dedicata al papa Leone X. Gli ebrei, però, a
causa delle vicende religiose del curatore e
anche della dedica, non la riconoscono, e
cominceranno a contare le Bibbie rabbiniche
dalla seconda, che viene stampata nel
1524-25, sempre ad opera del Bomberg. A
questa edizione ne seguirà una terza, poi
una quarta stampata da un altro tipografo,
Giovanni di Gara, ma sempre con i tipi del
Bomberg. Il successo del Bomberg spinge
due patrizi veneziani a cimentarsi nell’editoria
ebraica: Marcantonio Giustinian e
Alvise Bragadin. Il primo stampa una edizione
del Talmud babilonese (1546-1551),
ovvero la codificazione delle antichissime
tradizioni della società ebraica, di cui il
papa ordinerà (1553) la confisca e la distruzione
in tutta la cristianità, sicché l’opera a
Venezia non sarà più ristampata; Alvise
Bragadin stamperà la quinta edizione della
Bibbia rabbinica (1617-19). Dopo il 1553,
comunque, la stampa ebraica a Venezia
non conoscerà più lo stesso rigoglio; ma
molte tipografie continueranno a stampare
in ebraico, sia pure su scala più ridotta.
1516
.26 gennaio: Orsatto Priuli è condannato
a morte dal Consiglio dei X per la mancata
difesa della Rocca d’Anfo, che domina il
Lago d’Idro e le Valli Giudicarie (Trentino),
ovvero il confine con l’Austria. La rocca era
stata costruita per conto della Repubblica
da Gianfrancesco Martinengo tra il 1450 e il
1490. In seguito, per la sua importanza strategica,
sarà ricostruita da Napoleone (1813)
e difesa da Garibaldi (1866).
.30 gennaio: Andrea Navagero è nominato
pubblico storiografo, censore delle
stampe e bibliotecario della Repubblica.
.29 marzo: il Senato approva la proposta
di Zaccaria Dolfin di raggruppare tutti gli
ebrei in una zona della città detta Ghetto:
403
«Li giudei debbon tutti abitar unidi in la
corte de le case, che sono in Ghetto appresso
S. Girolamo; ed acciocché non vadino
tutta la notte attorno sia preso che dalla
banda del Ghetto vecchio dov’è un pontesello
piccolo, e similmente dall’altra banda
del ponte sieno fatte due porte cioè una per
cadauno di detti luoghi, qual porte si debbino
aprir la mattina alla Marangona, e la
sera siano serrate a ore 24, per quattro custodi
Cristiani a ciò deputati e pagati da
loro Giudei a quel prezzo che parerà conveniente
al Collegio Nostro».
Il decreto prevede quindi l’isolamento degli
ebrei nel Ghetto, da trasformare in un’isola-fortezza
con la costruzione di mura
(che non sarà realizzata), la muratura delle
porte d’acqua (che non saranno accecate) e
la realizzazione di un cancello che deve
essere chiuso di notte ed aperto di giorno al
suono della Marangona, la campana di S.
Marco che regola la vita della città, svegliandola,
chiamando gli operai dell’Arsenale
al lavoro ... [v. 1902]. Al calar della sera
inizia la vigilanza delle barche del Consiglio
dei X attorno all’isola-ghetto.
La parola ghetto proviene da geto pronunciato
con la g dura dagli ebrei tedeschi, i
primi ad esservi confinati nel giro di appena
tre giorni dalla votazione del decreto 29
marzo. Geto o getto può indicare la fonderia
adiacente e da tempo dismessa, dove si gettavano
o fondevano i cannoni (bombarde)
o anche più semplicemente un’abbreviazione
per indicare genericamente una discarica,
perché tale era il Geto Nuovo nella
zona di Cannaregio, una discarica ben perimetrata
per i residui delle lavorazioni edili
in corso nelle aree circostanti e anche delle
scorie metalliche della fonderia situata nel
Geto Vecchio.
L’idea di isolare o emarginare gli ebrei per
pruriti di natura religiosa non è veneziana.
I veneziani vogliono solo confinarli per
controllarli, proprio come si fa con i mercanti
ammessi nei fondachi: riservare loro
un luogo circoscritto da sottoporre a stretta
sorveglianza e basta. In Germania gli
ebrei non potevano insediarsi al centro
della città, altrove venivano anche «perseguitati,
uccisi, scacciati, e trovavano rifugio
a Venezia»: erano ebrei tedeschi, spagnoli,
italiani, levantini ... La decisione di
confinare gli ebrei, che abitano in prevalenza
a S. Cassian, San Stin, S. Polo e S.M.
Mater Domini, ovvero in una zona di pregio
abitativo a ridosso della grande area
internazionale di Rialto, cuore commerciale
della città, era stata innescata da Francesco
da Lucca che nel 1514, con il permesso
del patriarca, aveva aperto una
campagna inquisitiva contro gli ebrei di
Venezia. L’idea di spostare gli ebrei era poi
maturata l’anno successivo (1515) e adesso
la proposta o parte presentata al Maggior
Consiglio viene letta dal patrizio Giorgio
Emo ed è recepita dagli ebrei come somma
ingiustizia. Emo propone di confinarli alla
Giudecca, ma poi la protesta degli ebrei,
che si dicono piuttosto disposti a trasferirsi
tutti a Murano, porta ad accantonare la
decisione, che viene ripresa da un altro
patrizio, Zaccaria Dolfin, savio del Consiglio,
che li accusa di «perversità». Bisogna
metterli in uno spazio chiuso, come a Costantinopoli,
dove ebrei e musulmani hanno
un proprio quartiere cinto da mura. E si
decide così di mandarli in Ghetto, isolarli
con ponti levatoi. Nel Ghetto gli ebrei
apriranno «botteghe di robe usate e banchi
di pegno» [Molmenti I 80], ma poi saranno
espulsi (1525) e dovranno di nuovo ritornare
a Mestre, finché non saranno riammessi
per sempre nel 1533. L’isola del
Ghetto Nuovo, però, risulta insufficiente a
contenere tutti gli ebrei per cui i proprietari
cristiani degli immobili (agli ebrei non
era consentito acquistare case) sopraelevano
gli edifici esistenti anche fino a 8 piani.
In seguito, nel 1560, si deciderà di aggiungere
al Ghetto Nuovo anche
il Ghetto Vecchio e tre anni
dopo (1563) di aprire anche il
Ghetto Nuovissimo, «un
complesso di venti abitazioni»
ubicate nelle adiacenze,
dove nel frattempo le fonderie
sbaraccano. Il Ghetto avrà
fino a 4mila abitanti che
scenderanno a 500 nel 21°
secolo. Dal 1797 gli ebrei non
vi sono più confinati, poten-
404
dosi spargere per la città ed acquistare le
proprie case ... Quell’antico spazio, un
tempo periferia della città, diventa un
luogo fondamentale della memoria, una
zona da rispettare e da visitare, una meta
turistica importantissima, uno dei centri
del turismo veneziano dove sorgono le
Schole o Sinagoghe, una per ogni gruppo di
omogenea provenienza, iniziando con la
Schola Grande Tedesca (1528) alla quale
seguono la Schola Canton (1532), la Schola
Levantina (1541), la Schola Spagnola, ristrutturata
da B. Longhena, e la Schola Italiana
(1575).
.In quest’anno c’è un’infornata di Procuratori
di S. Marco: Zaccaria Gabriel de ultra
(18 aprile), Alvise Pisani de supra (18 maggio),
Giorgio Emo de citra (20 maggio),
Francesco Foscari de ultra (26 maggio),
Lorenzo Loredan, figlio del doge, de supra (1°
giugno), Luigi da Molino de citra (2 giugno)
e Gerolamo Giustinian de ultra (3 giugno).
.15 maggio: per riparare il Ponte di Rialto
si ordina di abbattere i roveri del bosco
del Montello.
.26 maggio: Brescia è riconquistata dopo
un assedio tenace e i franco-veneti possono
trasferirsi all’assedio di Verona.
.13 agosto: mentre Verona è assediata dai
franco-veneti, si stipula la pace generale col
Trattato di Noyon, perfezionata poi dal Trattato
di Bruxelles. Il Trattato di Noyon (13 agosto)
mette d’accordo il re di Francia Francesco
I e Carlo di Borgogna (poi Carlo V): Carlo,
nipote di Ferdinando d’Aragona e dell’imperatore
Massimiliano, eredita la Sicilia e
tutta l’Italia meridionale (i due regni saranno
uniti nel nome di regno delle due Sicilie soltanto
a partire dal 1734), mentre Francesco ottiene
la restituzione del ducato di Milano. Il
Trattato di Bruxelles (3 dicembre), mette d’accordo
Francesco, Carlo e Massimiliano. Questo
trattato, dunque, che conferma quello di
Noyon, stabilisce che Verona sia ceduta ai
francesi, i quali la passeranno ai veneziani
contro il pagamento di una forte somma.
Finiscono così le ostilità contro Venezia che
con il recupero del territorio veronese (24
gennaio 1517) torna in possesso di quasi tutti
i suoi domini di terraferma.
.29 novembre: muore il pittore veneziano
Giovanni Bellini, detto Giambellino
(1430 c.-1516), figlio d’arte, el più excellente
pittor d’Italia, al quale s’ispireranno molti
artisti veneti. Fu soprattutto pittore di
Madonne (presente a S. Giovanni e Paolo,
ai Frari, a S. Zaccaria, all’Accademia).
.Due bucanieri musulmani, detti Barbarossa
per via della loro barba rossiccia,
entrambi figli di un giannizzero di Mitilene,
razziano le navi cristiane fra la Sicilia e
Tunisi, con basi lungo la costa dell’Africa
settentrionale. Adesso s’impossessano di
Algeri e l’anno successivo [v. 1517] saranno
presi sotto la protezione del sultano ottomano
Selim il Feroce (1512-20), conquistatore
(1516) dell’Egitto e della Siria. Il maggiore
dei due fratelli Barbarossa verrà ucciso in
combattimento nel 1518, mentre il più giovane
acquisirà l’appellativo di Khair ad-Din
(difensore della fede) e si sposterà a Costantinopoli
dove diventerà comandante della
marina militare turca fino alla morte (1546).
Con la caduta dell’Egitto e della Siria nelle
mani dei turchi, i porti aperti a Venezia rimangono
solo quelli di Beirut e di Alessandria,
peraltro avviati ad improvvisa decadenza
perché i turchi impongono che il
commercio delle spezie sia centralizzato a
Costantinopoli [Cfr. Diehl 159].
.Giunge da Alessandria d’Egitto una reliquia
di sant’Onofrio eremita (un dito
mummificato), che viene conservata nella
Chiesa di S. Giovanni Grisostomo.
1517
.7 gennaio: tregua con Massimiliano che
poi rinuncia ai diritti sul Friuli (13 aprile).
.24 gennaio: i Provveditori Andrea Gritti
e Giampaolo Gradenigo ricevono le chiavi
della città di Verona dal maresciallo francese
Lautrec, al quale era stata ceduta, in nome
di Carlo d’Austria e secondo l’accordo
stipulato nel 1516, dal vescovo di Trento
che a sua volta l’aveva ricevuta dalle autorità
imperiali. A Venezia grandi festeggiamenti:
la Repubblica, che la coalizione europea
aveva tentato di chiudere all’interno
405
delle sue lagune, ritorna così in possesso di
tutti i suoi domini di terraferma, meno Cremona,
alcune città della Romagna, Rovereto
e Riva di Trento al confine del Veronese.
.25 gennaio: Gian Pietro o Giampiero
Stella è nominato 18° cancellier grande.
.Gennaio: grande nevicata e gran sollazzo,
ma ‘giocando’ con la neve rimangono
uccise 25 persone.
.21 febbraio: si nominano tre Riformatori
dello Studio di Padova che sostituiscono i vescovi
nella vigilanza dell’università. Le
competenze dei Riformatori includono il
metodo di insegnamento da seguirsi, il numero
delle cattedre da assegnare, le ore di
insegnamento e la nomina dei docenti.
Inoltre, tutte le scuole pubbliche e private
dello Stato (ad eccezione dei seminari soggetti
alle autorità ecclesiastiche e del Collegio
militare di Verona, sottoposto al Savio
alla Scrittura creato nel 1519) dipendono
dai Riformatori: l’Accademia dei Nobili alla
Giudecca [v. 1619] e tutte le accademie di
scienze, lettere ed arti, sia pubbliche che
private. I Riformatori hanno infine l’onere
della censura, del licenziamento dei libri e
della vigilanza su biblioteche, gallerie, musei,
stamperie [Cfr. Da Mosto 217].
.21 febbraio: cade il Ponte Noal a S. Fosca
(Cannaregio) e due frati che l’attraversavano
caddero in acqua, ma senza farsi male.
.8 giugno: si eleggono (fino al 1673) i
Provveditori sopra Monti e i Provveditori
sopra l’Affrancazion dei Monti per la gestione
dei Monti vecchio, nuovo, nuovissimo e
poi di quello del sussidio [v. 1482]. Nei
momenti più critici della sua storia, la Repubblica
mette in moto i propri Ufficiali
agli Imprestiti che gestiscono il Monte
Vecchio (riguardante i debiti contratti nella
seconda metà del 12° sec.), il Monte Nuovo
(riguardante i prestiti contratti per la guerra
sostenuta contro Ferrara), il Monte Nuovissimo
(istituito nel 1509 per la guerra
contro la Lega di Cambrai) e il Monte del
Sussidio (istituito nel 1526 per far fronte
all’indebitamento delle spese per la guerra
contro la Lega di Cambrai).
.Il prete pellegrino e scrittore di diari, Sir
Richard Torkington, viene a Venezia e a lui
dobbiamo la descrizione del pranzo per la
festa dell’Ascensione a Palazzo Ducale:
«Noi pellegrini potemmo assistere e vederli
servire [...] al qual pranzo vi erano otto
portate di carni varie, ed ogni portata era
preceduta da trombette e menestrelli [...]
mentre quelli stavano mangiando c’era una
parte della Cappella Ducale che cantava
varie canzoni a volte accompagnate da
strumenti a fiato [...] poi arrivò un trombettiere
e suonò con quegli strumenti ogni tipo
di melodia [...] e dopo arrivarono dei ballerini,
alcuni dei quali mascherati da donna».
.1° settembre: ricostruzione delle Procuratie
Vecchie su disegno di Bartolomeo Bon
il Giovane (da non confondersi con il
padre, Bartolomeo Bon il Vecchio suo più
antico omonimo autore della Porta della
Carta) e Guglielmo De Grigis. Morto il Bon
(1508) era stato il Sansovino a succedere
nella carica di proto della Procuratia e a
compiere la restante fabbrica dal lato di S.
Geminiano.
.8 settembre: Selim il Feroce conquista
l’Egitto, ponendo così la costa settentrionale
dell’Africa, da Alessandria ad Algeri,
sotto il controllo musulmano e sfidando il
predominio navale spagnolo e cristiano nel
Mediterraneo. Dalla Repubblica il sultano
esige un tributo per Cipro. In questa situazione,
contrariamente a quanto era avvenuto
nei tempi antichi, quando le navi
veneziane erano temute, alla Repubblica
conviene pagare il tributo per avere libero
accesso ai porti sotto il controllo turco piuttosto
che scatenare una guerra apportatrice
soltanto di disagi e difficoltà finanziarie.
.13 settembre: si istituisce una speciale
magistratura composta di due nobili detti
Censori che vengono eletti dal Maggior
Consiglio e che devono inquisire prima e
dopo le elezioni sopra denuncia di almeno
due testimoni e dar corso anche alle denunce
segrete per evitare e punire eventuali
brogli. La prima legge sui brogli elettorali
pare risalga al 1303. In principio le leggi in
tale materia erano applicate dal Consiglio
dei X. Tale sarà il rigore dei primi eletti,
specialmente contro i patrizi della classe
più elevata, che vi saranno dei disordini, in
seguito ai quali il Maggior Consiglio deciderà
(1521) la loro soppressione, investendo gli
406
Avogadori di Comun delle loro funzioni
[Cfr. Da Mosto 177].
.31 ottobre: il monaco Martin Lutero, reduce
dall’aver elaborato una sua profonda
crisi spirituale e consapevole del fatto che
preghiera e pietà non sono sufficienti a migliorare
le condizioni del popolo, prende
lo spunto dalla vendita di indulgenze posta
in essere dal papa, che per terminare la
Basilica di San Pietro, offre la salvezza dell’anima
in cambio di denaro, affigge alla
porta della Cattedrale di Wittenberg le sue 95
tesi con le quali confuta l’operato della
Chiesa e propone sostanziali modifiche
nella dottrina cristiana. Quest’atto finisce
per provocare una scissione nel mondo
religioso europeo e l’avvio di lunghi anni
di guerre. Dopo aver tentato invano di ottenere
da Lutero una ritrattazione delle
sue tesi (1520) Leone X lo scomunica, ma il
monaco brucia la bolla della scomunica nella
piazza di Wittenberg.
.Il patriziato veneziano, uscito prostrato
dagli eventi connessi alla Lega di Cambrai,
accoglie 140 neo-ricchi nel Maggior Consiglio
per fare cassa. Il Maggior Consiglio
si aprirà ancora durante le guerre coi turchi
[v. 1645]. Finisce la guerra della Lega di
Cambrai che segna la fine di Venezia come
grande potenza in Italia proprio come la
guerra contro i turchi (1463-79) aveva segnato
la fine di Venezia come grande potenza
nel Mediterraneo. Venezia abbandona
i piani di espansione lungo la costa
adriatica fino alle Puglie e quelli per il controllo
definitivo della foce del Po che avevano
provocato la formazione della Lega di
Cambrai. La Repubblica si voterà ad una
politica interna rigorosamente conservatrice
e ad una politica estera di cauta neutralità
armata [Cfr. McNeill 200].
.«Acqua notabilissima, cresce per tutta
la città con danno dei mercatanti» [Sansovino
34].
1518
.19 marzo: si colloca nella Chiesa dei Frari
l’Assunta del Tiziano.
.Aprile: abbondanza straordinaria di
sgombri, ritenuta presagio di peste, che però
non si verificherà.
.12 luglio: incendio in Frezzeria [così
detta perché vi si vendevano frecce]. Bruciano
cinque case
.23 luglio: non si tollerino industrie insalubri
nella zona di S. Basilio.
.25 novembre: il patriarca esorta i fedeli
a denunciare le streghe.
.30 novembre: Andrea Mocenigo pubblichi
la sua Storia Veneta.
1519
.8 febbraio: il Senato definisce il limite
sud di Venezia con la costruzione della fondamenta
che va «da Santa Marta fino a i
Saleri et Doana da Mar» e molti anni dopo
si disegnerà il limite nord [v. 1589].
.22 marzo: si arresta l’arcivescovo di
Candia (Giovanni Lando) falsificatore di
monete.
.12 aprile: il Sanudo riferisce che in Quarantia
Criminal si assolve uno che aveva
ammazzato la moglie trovata a impazzare
con un prete.
.11 luglio: chi vada armato senza licenza
subisca due tratti di corda.
.6 settembre: congresso di Verona. Si riuniscono
i commissari per definire i confini
con l’impero, ma il congresso si scioglie (17
febbraio 1520) senza nulla concludere.
.20 settembre: F. Magalhães, ovvero Ferdinando
Magellano, salpa dalla Spagna,
compie la prima circumnavigazione della
Terra e muore durante il viaggio.
.31 ottobre: si conia il mezzo ducato.
.10 dicembre: per comodità dei reclusi
siano ampliate le Prigioni di Palazzo.
.Muore l’imperatore Massimiliano d’Asburgo
e suo nipote Carlo di Borgogna, già
successore del nonno Ferdinando d’Aragona
re di Spagna, unisce l’eredità spagnola a
quella asburgica e diventa poi imperatore
con il nome di Carlo V (1519-58): i suoi territori
così circondano la Francia e dopo il
1526 egli dominerà anche l’Italia attraverso
il controllo di Milano e di Napoli. Tuttavia,
la monarchia francese, pur essendosi ritirata
dall’Italia [v. 1495], non rinuncerà alle
ambizioni di spezzare l’accerchiamento,
407
cercando di assicurarsi il possesso di una
parte della penisola, che rimarrà il campo di
battaglia preferito dai governanti francesi,
spagnoli e tedeschi fino al Trattato di Bologna
(1530). I primi territori italiani a passare sotto
il controllo straniero erano stati Milano
(1499) e Napoli (1503). Venezia l’aveva scampata
bella contro la Lega di Cambrai (1508),
che aveva progettato una spartizione dei
possedimenti veneziani dello Stato da terra,
per poi mirare a Costantinopoli. Ma gli statisti
veneziani, dopo la disfatta di Agnadello
(1509), avevano vanificato i progetti di
francesi, asburgici e spagnoli, riuscendo a
convincere il papa ad uscire dalla Lega di
Cambrai, il quale a sua volta aveva proposto
un’alleanza contro i francesi nella così detta
Lega Santa formata dal papa, dalla Spagna
dalal Svizzera e dalla Repubblica, ma quest’ultima
si schiera poi con i francesi contro
gli Asburgo, di modo che nel 1517 era emersa
dalla lotta con tutti i suoi possedimenti.
.Si istituisce la magistratura del Savio alla
Scrittura, che eredita le funzioni dei Savi
di Terraferma creati dopo i primi acquisti nel
continente, cioè l’amministrazione delle
truppe terrestri, compresa la giustizia militare.
Con l’istituzione di commissioni speciali
(dette conferenze) per lo studio dei più
gravi problemi militari, la sua attività sarà
limitata. Alle milizie locali, dette cernide in
Terraferma e craine in Dalmazia, presiede il
Savio alle ordinanze. Dal 1721 al 1747 si trovano
tre Deputati al militar, a cui vengono
assegnate varie incombenze riguardanti la
milizia, in particolare quelle che non riguardano
provvedimenti immediati [Cfr.
Da Mosto 213].
1520
.4 marzo: le case delle Procuratie continuino
ad essere assegnate ai poveri cittadini
e marinai.
.28 maggio: nessuno sia costretto a pagare
per il proprio stand eretto in Piazza
durante la Festa della Sensa.
.25 giugno: si delibera che il Tesoro di S.
Marco si può mostrare soltanto con il consenso
della Signoria.
.13 settembre: passato l’anno non sia lecito
citare per danni il sarto che abbia rovinato
una stoffa.
.5 ottobre: il Consiglio dei X, che sopraintende
alla Zecca, affida parte delle
sue attribuzioni ad un magistrato, scelto
dal suo seno, col titolo di Provveditore in
Zecca. Egli ha l’incarico di vigilare sulla
coniazione dell’oro, di acquistarne, di far
lavorare l’argento soltanto nella Zecca e
sorvegliarne il raffinamento. Pochi anni
dopo questo provveditore riceve la direzione
generale della Zecca. Quasi contemporaneamente
il Consiglio dei X lo incarica,
in caso di bisogno, d’inviare denaro a
città e luoghi sudditi o all’Armata. Nel
1543 il Consiglio dei X crea il Depositario in
Zecca per gestire i depositi dei privati, forma
remunerativa di debito pubblico cui si
fa ricorso per finanziare le guerre e in seguito
sempre più apprezzato investimento.
Nel 1562 ci saranno due Provveditori e
per impedire che il denaro privato, depositato
nella Zecca sotto un qualsiasi vincolo,
fosse per ordine di altri organi (normalmente
magistrature giudiziarie) distratto
dallo scopo per cui il deposito era
avvenuto, si stabilisce che quel denaro così
vincolato non può essere tolto dalla Zecca
senza l’ordine dei Provveditori in Zecca e
del Depositario. Nel 1572 i Provveditori diventeranno
tre e contemporaneamente riceveranno
precise mansioni: a due viene
affidata la gestione della Zecca, al terzo la
riscossione dei proventi di questa. Ma per
poco: nel 1576 saranno tutti e tre responsabili
del governo della Zecca e dal 1582 la
magistratura passa alle dipendenze del
Senato.
.25 dicembre: la dottrina di Martin Lutero
sbarca in laguna. Frate Andrea da Ferrara,
sospetto di luteranesimo, predica in
Campo S. Stefano contro il papa e la curia;
il papa Leone X protesta. La Repubblica da
una parte non interviene, convinta com’è
della netta separazione delle cose dell’anima
da quelle terrene, dall’altra confisca gli
scritti di Lutero requisiti in città.
.Il marchese di Mantova sbarca in laguna
e la Repubblica gli riserva regate, balli e
banchetti [Cfr. Diehl 190].
1521
.8 gennaio: fastose accoglienze al principe
di Bisignano (presso Cosenza) che viene
a Venezia e vi ritorna nel 1566.
.3 maggio: Trattato di Worms con l’imperatore
Carlo V. Cortina d’Ampezzo è assegnata
all’Austria. Era stata sotto Venezia
dal 1420 e come sempre la Repubblica ne
aveva confermato gli statuti (che risalivano
al 1338), mantenendo cioè intatta la sua
costituzione, i suoi privilegi, le sue consuetudini.
.Maggio: il papa Leone X, dopo aver
molto esitato sulla scelta della potenza straniera
da legare al suo carro, sceglie di schierarsi
con Carlo V e conclude con lui un trattato
segreto. Per la Repubblica, alleata della
Francia, inizia una nuova fase di difesa dei
propri territori in terraferma.
.21 giugno: muore il doge Leonardo Loredan
e viene sepolto nella Chiesa di S. Giovanni
e Paolo. Gli ultimi anni del suo dogado
sono stati contraddistinti dal rifacimento
delle Procuratie Vecchie (quelle Nuove devono
ancora nascere), dall’ampliamento,
consolidamento e ristrutturazione dell’Arsenale,
dalla posa di un angelo dorato sulla
cima del Campanile di San Marco. Noto
soprattutto per un suo celebre ritratto dipinto
da Giovanni Bellini, il doge viene anche
ricordato da una targa murata in Riva del
Vin [sestiere di S. Marco].
.Si elegge il 76° doge, Antonio Grimani
(6 luglio 1521-7 maggio 1523) e si fanno
feste solenni per tre giorni. Ha 87 anni ed è
ricchissimo. È già stato capitano generale
da mar in due occasioni, una onorevole
contro Carlo VIII [v. 1495], quando occupa
diverse città in Puglia, e un’altra disonorevole
contro i turchi [v. 1499], quando perde
ignobilmente Lepanto, tanto che gli viene
tolta la carica di procuratore ed è mandato
in esilio a Cherso. Qui viene fatto scappare
dal figlio cardinale, il quale se lo porta a
Roma e nel tempo riesce ad ottenere il perdono
della Repubblica. Antonio Grimani
ritorna così a Venezia (1509), riallaccia
tutte le sue amicizie e viene reintegrato
nella sua carica di procuratore. In tale
veste contribuisce al rifacimento della
408
punta del Campanile crollata per un terremoto
e alla costruzione delle Procuratie.
.28 giugno: si decide la coniazione di
speciali medaglie dette oselle (da oseo, uccello
in riferimento all’anatra) in luogo delle
due anatre che il doge era solito regalare
annualmente ai membri del Maggior
Consiglio. La coniazione delle oselle è ovviamente
un ripiego per l’impossibilità di procurare
le anatre necessarie dal momento
che la Repubblica ha perduto la laguna di
Marano dove si trovavano in gran numero.
Più comodo regalare medaglie ... Tutti gli
anni, nella ricorrenza del Natale, il Doge
offriva ad ogni componente del Maggior
Consiglio cinque «osèle salvàdeghe dai pié
rossi», provenienti dalle Valli di Marano di
cui la Repubblica godeva l’usufrutto. In
seguito, per la scarsità della selvaggina, il
numero dei volatili fu ridotto a due, di
diversa grossezza, per cui ebbe origine il
modo di dire: «Un grasso e un magro come
i osei de Maràn». Infine, venuta a mancare
quasi totalmente la selvaggina, il dono
venne sostituito con una moneta d'argento,
chiamata osela, accettata nella circolazione
come moneta corrente. Allora il Maggior
Consiglio decreta la soppressione del dono
degli uccelli palustri, e delibera che: «in
luogo degli uccelli che cadaun gentilomo
nostro aver suole dal Principe, per l’avvenire
aver debba una moneta della forma che
parerà alla Signoria nostra che sia di valuta
di un quarto di ducato e li camerlenghi del
comune sieno obbligati delli danari deputati
al Principe di dare agli Ofiziali nostri
delle ragioni vecchie quella somma fissata
per detta regalia da essere distribuita alli
nobili nostri nel tempo, modo e forma come
osservare solevasi nella dispensazione degli
uccelli».
.17 settembre: si istituiscono tre Provveditori
sopra Monasteri con l’incarico di vigilare
sui conventi, reprimere gli abusi, ma
nello stesso tempo tutelarne le proprietà.
In particolare, compito della magistratura
sarà quello di affiancare e moderare il
patriarca nell’opera di riforma degli istituti
religiosi femminili. Con l’occasione si
calcola che a Venezia ci sono 120 chiese e
76 parrocchie.
409
.16 ottobre: acqua alta in città e si cammina
con difficoltà.
.5 dicembre: muore il papa Leone X e a
Venezia sono tutti contenti, perché era contrario
alla Repubblica.
.Una certa Bernardina uccide il marito,
Luca da Montenegro, «rivendugliolo a
Sant’Antonino», perché era stufa di essere
trattata male. Lo uccide nel sonno e poi
armatasi di badile lo seppellisce sotto la
scala. Scoperto il delitto, Bernardina è condannata
alla pena capitale e quindi squartata,
la prima donna ad essere squartata.
.Un certo Geronimo Bambarara [altrove
Girolamo Franco], di professione straccivendolo,
inventa il Gioco del Lotto, all’inizio
con premi in natura (evidentemente lo
straccivendolo è anche il padre del riciclaggio
moderno), «tappeti, mobili, vesti e altri
oggetti», ma subito dopo si passerà ai
premi in denaro. Parte così la prima Lotteria
di cui si trova testimonianza a Venezia,
gestita da un privato cittadino con licenza
del governo.
.Il forlivese Publio Francesco Modesti
(1451-1557), di famiglia patrizia, domenicano,
umanista e poeta, pubblica Venetias (o
Veneziade), che narra in versi la guerra
veneto-austriaca del 1505-1508.
1522
.2 gennaio: il re del Portogallo esenta i
veneziani dal pagare i dazi a Lisbona.
.19 gennaio: scoppia un incendio in Arsenale
e muoiono cinque persone.
.Marzo: si creano tre Procuratori di S.
Marco: Giacomo Soranzo de supra (il 26),
Marco Grimani de citra (il 28) e Francesco
Corner de ultra (il 30).
.21 aprile: il Senato esorta Francesco I a
scendere in Italia.
.27 aprile: battaglia della Bicocca e sconfitta
franco-veneta. In una modesta roccaforte,
a circa 4 miglia da Milano, che non
offre alcuna difesa militare, detta perciò
bicocca dai francesi, è accampato il gen.
Prospero Colonna agli ordini della Spagna.
I francesi, credendo di fare un sol
boccone dei nemici avanzano
spavaldi (tanto è
una bicocca) e ... vengono
sconfitti dagli spagnoli
per i quali il termine bicocca
assumerà la valenza di
vittoria facile facile. Le
truppe veneziane non
partecipano perché lasciate
in riserva a Monza e
pertanto non accusano
perdite. La battaglia della
Bicocca segna una svolta nell’arte della
guerra per il ruolo determinante degli archibugi,
capaci di arrestare prontamente
le impetuose cariche dei fanti svizzeri.
.7 luglio: terremoto. Una nuova scossa si
verificherà il 16 luglio.
.27 settembre: Sebastiano Caboto offre i
suoi servigi alla Repubblica.
.27 dicembre: proibizione delle vesti
d’oro e d’argento.
.Dicembre: il futuro san Gaetano da Thiene,
residente in laguna almeno da un paio
d’anni al Rio dello Spirito Santo, al Ponte de
San Gregorio, a Ca’ da Mosto, apre, sulle
fondamenta delle Zattere, l’Ospedale degli
Incurabili [sestiere di Dorsoduro], cioè degli
affetti da malattie veneree. Con la collaborazione
di alcune nobildonne, tra cui Maria
Malipiero e Marina Grimani e del veneziano
Gerolamo Emiliani, già ai primi di marzo il
santo aveva raccolto in una baracca di legno
alle Zattere vicino alla sua abitazione le
prime tre inferme destinate a dare origine
all’ospedale, ottenendo subito (15 marzo)
dal Consiglio dei X il permesso di questuare
per quell’opera di carità. Dopo due anni
gli ammalati saranno 80 e dopo tre arriveranno
a 150. Le funzioni dell’ospedale, indirizzate
dapprima all’accoglimento e cura
dei malati di sifilide o altri morbi, si amplieranno
poi con la creazione di apposite stanze
destinate all’accoglimento di bisognosi e
bambini/orfani da avviare al lavoro dopo
un periodo di istruzione. Agli Incurabili troviamo
anche san Francesco Saverio, qui
destinato (1537) da san Ignazio da Lojola,
assieme a quattro compagni. Accanto all’Ospedale
viene costruita (1523) una chiesetta
ad opera del Sansovino e Antonio Zantani.
In seguito, Antonio Da Ponte realizzerà il
portale d’ingresso (1580) e la chiesa sarà
completata nel 1600. Le prime testimonianze
riguardanti la trasformazione in Conservatorio
risalgono al 1640. Uno degli ammiratori
dirà che le putte del coro degli
Incurabili «non cantano, incantano». Durante
la seconda dominazione austriaca la
chiesa, spogliata dei marmi, altari e pitture,
sarà demolita (1831) e il complesso conventuale
trasformato prima in caserma (1819) e
poi in Riformatorio e Tribunale dei minori.
Dopo i restauri conclusi all’inizio del 21°
sec., l’edificio si libera del Tribunale dei minori,
che viene trasferito a Mestre, e diventa la
nuova sede dell’Accademia di Belle Arti.
.I turchi assediano e prendono Rodi con
Solimano il Magnifico. La Repubblica invia
a Costantinopoli un oratore straordinario,
Pietro Zen, che a nome della Serenissima si
congratulerà con i turchi (27 aprile 1523)
per la conquista di Rodi.
.Si creano dieci Procuratori di S. Marco:
Marco Molin de citra (2 giugno), Alvise Pasqualigo
de supra (15 giugno), Pietro Pesaro
de ultra (6 luglio), Andrea Giustinian
de citra (6 luglio), Andrea Lion de supra (12
luglio), Andrea Gussoni de citra (21 luglio),
Francesco Priuli de supra (23 luglio), Carlo
Morosini de ultra (28 settembre) e Giovanni
da Lezze de supra (19 ottobre).
410
1523
.7 maggio: muore il doge Antonio Grimani
e viene sepolto nella Chiesa di S. Antonio
di Castello, abbattuta (1807) durante la
dominazione francese per realizzare i Giardini.
I suoi resti saranno dispersi.
.Si elegge il 77° doge. È Andrea Gritti
(20 maggio 1523-28 dicembre 1538), il liberatore
di Padova, ma il popolo in maggioranza
non lo applaude perché lo ritiene
troppo superbo. Ha 68 anni, è originario
del veronese e appartiene ad una famiglia
nuova. Ha studiato filosofia a Padova e ha
seguito il nonno in varie missioni all’estero,
imparando tra l’altro diverse lingue e il
mestiere di diplomatico, che usa quando
si trasferisce a Costantinopoli, dove, nonostante
la guerra tra Venezia e i turchi,
diventa ricchissimo commerciando grano.
Sorpreso a fornire notizie a Venezia viene
considerato una spia ed incarcerato. Per
un gran colpo di fortuna evita di essere
impalato: il sultano lo usa mandandolo a
Venezia per concludere la pace con la Repubblica.
In seguito si distingue come
provveditore in campo contro la Lega di
Cambrai, è in prima linea nella difesa di
Padova, partecipa alla riconquista del
Friuli e viene fatto prigioniero a Brescia
dai francesi, con i quali usa le sue arti diplomatiche
e riesce ad entrare nelle grazie
del re Francesco I, che lo libera, lo impiega
come consigliere e gli fa tenere a battesimo
la figlia. Durante il suo dogado si attua un
decisivo intervento architettonico e urbanistico
che tende a valorizzare e a rinnovare
l’immagine estetica e culturale di Venezia:
sbarcano in città artisti diversi come
il Sansovino [v. 1570] e l’Aretino [v. 1556],
si costruisce il primo favoloso Bucintoro,
celebrato per il suo splendore ornamentale
e le notevoli proporzioni.
.29 luglio: la Repubblica cambia schieramento
e in previsione di una nuova calata
dei francesi in Italia si allea con l’imperatore
Carlo V, impegnandosi a fornire il proprio
aiuto terrestre a difesa di Milano e
quello marittimo a difesa del reame di Napoli.
A sua volta Carlo V garantisce alla Repubblica
il suo Stato da terra.
411
.23 agosto: Nicolò Aurelio è nominato
19° cancellier grande. Egli viene poi deposto
(7 luglio 1524) per indegnità e confinato
perpetuamente a Treviso.
.7 settembre: condotta di Francesco Maria
della Rovere, duca di Urbino, che viene
a Venezia il 25 giugno 1524.
.7 novembre: il vicentino Antonio Pigafetta,
viaggiatore, geografo e scrittore, conosciuto
anche come Antonio Lombardo,
presenta al doge la sua grande opera
pronta per la stampa (Relazione del primo
viaggio intorno al mondo), nella quale racconta
la circumnavigazione del mondo
dal 1519 al 1522 da lui fatta al seguito di
Ferdinando Magellano. L’opera sarà in seguito
ritenuta uno dei più preziosi documenti
sulle grandi scoperte geografiche
del 16° secolo.
.25 novembre: incendio a S. Luca
[sestiere di S. Marco].
.Si creano tre Procuratori di S. Marco de
supra: Vettor Grimani (26 gennaio), Antonio
Mocenigo (2 marzo) e Antonio Cappello
(8 marzo).
.Muore un celebre veneziano, Domenico
Grimani, letterato, filosofo, teologo e patriarca
di Aquileia.
.Primo rogo di libri ‘luterani’ a S. Pietro
di Castello [v. 1527].
.Il doge Andrea Gritti impone, una volta
superata la grave crisi che era stata innescata
dalla guerra contro la Lega di Cambrai,
una renovatio urbis per celebrare il ‘mito’ di
Venezia, la sola repubblica italiana libera e
indipendente.
1524
.Il re di Francia Francesco I si riprende
Milano a cui crede di aver diritto in quanto
nipote di Valentina Visconti, sposa nel
1389 di Luigi di Valois della Casa di Orléans,
e mette in stato d’assedio Pavia, ma
le sue truppe saranno sconfitte [24 febbraio
1525].
.19 aprile: non sia lecito far compagnia
con stranieri.
.17 luglio: Hieronimo (o Gerolamo) Diedo
è nominato 20° cancellier grando.
.14 agosto: crolla mezzo Ponte di Rialto
senza fare vittime.
.Ottobre: si creano tre Procuratori di S.
Marco: Leonardo Mocenigo de supra (il 2),
Alvise Priuli de citra (il 4) e Paolo Cappello
de ultra (il 6).
.7 ottobre: muore il patriarca Antonio
Contarini, che in seguito sarà dichiarato
beato, e gli succede (21 ottobre) Gerolamo
Querini.
.12 dicembre: trattato di pace e alleanza
con la Francia.
.Si abilitano alcuni nobili ad entrare nel
Senato per denaro.
.Si attribuisce a tre Provveditori e Sopraprovveditori
sopra Banchi la vigilanza sui
Banchi sorti ad opera di famiglie patrizie
fin dal 12° sec. per le necessità del commercio
e dei cambi e già affidata ai Consoli dei
Mercanti. L’ufficio è creato in via straordinaria,
ma nel 1526, avendo data buona
prova, diventa stabile.
.Francesco Zuccato inizia a lavorare al
rifacimento dei mosaici della Basilica di S.
Marco, dedicandovi quasi mezzo secolo.
Per il suo splendido lavoro sarà giustamente
celebrato in vita e in morte.
1525
.21 febbraio: si ribadiscono le leggi del
1473 contro i falsari.
.24 febbraio: i francesi vengono sconfitti
a Pavia, Francesco I è fatto prigioniero
dagli imperiali di Carlo V. A Venezia si cominciano
a ponderare bene i pro e i contro
la potenza di Carlo V d’Asburgo, re di Spagna
e sacro romano imperatore: possiede
un regno sul quale non tramonta mai il sole
412
e in Italia è padrone di Napoli e adesso di
Milano e domina da tempo in Austria ... In
breve, Venezia cambierà atteggiamento: il
ducato di Milano deve ritornare al suo duca
e a nessun altro.
.22 maggio: sosta a Venezia il condottiero
Giovanni de’ Medici, detto Giovanni
dalle Bande Nere.
.19 giugno: si nominano dei Custodi agli
Argini della laguna.
.29 luglio: resti proibita la pesca all’interno
dell’Arsenale.
.15 agosto: il veneziano Vettor Fausto
(1480-1538) offre alla Signoria il modello di
una quinquereme dotata di 300 cannoni, che
sbalordisce il mondo.
.20 settembre: Marco Rafael presenta al
Consiglio dei X un inchiostro simpatico, cioè
invisibile.
.2 ottobre: si demolisca per ricostruirla
più splendida la Sala dei Pregadi.
.6 ottobre: tornano di moda gli orecchini,
che una Sanudo-Foscari sfoggia ad una festa.
.Muore il pittore veneziano Vittore
Carpaccio (1465-1525) che ha legato la sua
fama ai cicli di teleri dipinti per la Scuola
di S. Orsola (1490-95), di S. Giorgio dei
Schiavoni (1502-07), degli Albanesi (1504-
08), di S. Stefano (1511-14). Allievo di
Gentile Bellini, aveva subìto anche l’influsso
di Antonello da Messina, maturando
uno stile ricco di forza narrativa e di
senso del colore. Carpaccio aveva fatto la
sua apparizione sulla scena artistica lagunare
nel 1490, quando aveva realizzato il
primo dei teleri del ciclo di Sant’Orsola. Da
quel momento fino al 1520 egli aveva
completato altri quattro cicli pittorici: storie
di miracoli e storie delle vite dei santi.
Sublime narratore, Carpaccio dipinge
come se raccontasse una storia, come se
fosse un regista che monta una scena. La
pittura come narrazione o racconto è il
momento più alto di questo pittore. Figura
affascinante nella storia dell’arte del
Rinascimento veneziano, Carpaccio realizza
opere ricche di particolari allegorici e
simbolici. Ci sono alcuni punti oscuri nella
sua vita: la data di nascita è incerta (1460-
65), incerta quella della morte (1525-26),
non nota l’ubicazione della sua bottega,
eppure fu il pittore ufficiale della Signoria.
.Si erige il Palazzo dei Camerlenghi [ai
piedi del Ponte di Rialto] su progetto di
Gugliemo De Grigis, detto Bergamasco, tra
il 1525 e il 1528. Qui ci sarà la sede dei tre
Camerlenghi (magistrati incaricati di provvedere
alle finanze dello Stato) e di altre
magistrature minori. Al piano terra funzionerà
una prigione di Stato. Nel 21° secolo il
palazzo è sede della Corte dei conti.
.Maggio: Machiavelli porta a termine le
Istorie fiorentine, iniziate intorno al 1521 su
istanza di Giulio de’ Medici (poi papa Clemente
VII). Nell’accenno che fa a Venezia,
dopo averne raccontato le origini, scrive
della Lega di Cambrai, dicendo che la Repubblica
si era attirata l’odio dei nemici per
la sua ambizione.
.Francesco Zorzi (1460-1540), un religioso
ospite a S. Francesco della Vigna, pubblica
il De Harmonia mundi, un trattato di
numerologia mistica.
.Andrea Mocenigo pubblica il Bellum Cameracense
in cui, dopo un cenno sulla storia
della Repubblica fin dalle sue origini, narra
minuziosamente gli avvenimenti che vanno
dal 1509 al 1517. Il filo conduttore dell’opera
è l’atteggiamento bellico dei veneziani.
Se all’interno della loro civitas i veneziani
hanno realizzato i princìpi di libertà, amicizia
e giustizia, argomenta Mocenigo, essi,
dopo la morte del doge Tommaso Mocenigo,
sotto il quale Venezia aveva vissuto in
pace e ricchezza, si sono invece gettati con
forza nella guerra perché il nuovo doge,
Francesco Foscari, ha preferito voltare le
spalle al mare e al commercio dai quali era
venuta la prosperità, mettendosi in perdurante
scontro con altri prìncipi e consentendo
ai turchi di ampliare il loro impero.
413
.Si erige in stile lombardesco a S.
Francesco della Vigna il palazzo dei Nunzi
apostolici. In seguito è acquistato dalla
Repubblica (1585) che lo dona al papa Sisto
V, il quale lo fa utilizzare come residenza
dei propri ambasciatori. In seguito il palazzo
è ceduto in uso alle Terziarie Francescane
che lo uniscono al proprio edificio mediante
un cavalcavia. Con l’annessione di
Venezia al regno d’Italia, il palazzo viene
acquisito dallo Stato e destinato ad ospitare
prima il Tribunale militare e infine la direzione
del Genio militare per la Marina.
1526
.25 gennaio: la Repubblica limita il lusso
nei ventagli.
.26 aprile: il Consiglio dei X decreta
«l’obbligatoria denuncia dei matrimoni celebrati
tra nobili o di questi con persone
appartenenti ad altra classe sociale, subordinando
a tale formalità la validità delle
dichiarazioni di paternità compiute alla
nascita dei figli» [Beltrami 16]. Si specifica
che i matrimoni devono essere registrati
nel Libro dei matrimoni in Avogaria de Comun
[v. 1506], l’ufficio al quale il patrizio che si
sposa si deve presentare con la consorte
entro due mesi, ciascuno accompagnato da
due parenti. Da qui avranno origine «sia i
‘libri d’oro’ della nobiltà veneziana, cioè i
registri in cui s’iscrivevano le attestazioni
di matrimonio, di nascita e di morte dei
nobili maschi, sia le note della ‘barbarella’
in cui erano indicati coloro che, raggiunta
la maggiore età, venivano ammessi al Maggior
Consiglio» [Beltrami 17].
.Nel giorno della Sensa viene inaugurato
il secondo Bucintoro [v. 1253]. Il terzo
sarà varato il 10 maggio 1606.
.22 maggio: Lega di Cognac. Si forma una
seconda lega santa: la prima era stata promossa
(1511) dal papa Giulio II per cacciare
i francesi dall’Italia; la seconda è invece
promossa dal nuovo papa Clemente VII
contro la potenza dell’imperatore Carlo V.
Alla nuova lega aderiscono i re d’Inghilterra
(Enrico VIII) e di Francia (Francesco
I), e vi aderisce anche la Repubblica, che
dopo tre anni di alleanza con l’imperatore
adesso gli si schiera contro. La lega impegna
il re di Francia «a restituire il ducato di
Milano al legittimo pretendente, Francesco
Sforza, nonché ad esercitare sul regno di
Napoli [...] una pressione militare tale da
costringere Carlo a riconoscere di non possederlo
per diritto, bensì per investitura
della Chiesa» [Hale 28]. La Repubblica raduna
rapidamente il suo esercito e conquista
Lodi (24 giugno) e poi Cremona (24 settembre)
dopo un assedio iniziato in agosto.
.Giugno: si creano tre Procuratori di S.
Marco: Gasparo Molin de citra (il 10), Pietro
Marcello de ultra (il 13) e Lorenzo Pasqualigo
de ultra (il 18).
.5 ottobre: s’istituisce il Monte del Sussidio
per finanziare la guerra.
.23 ottobre: si elegge il Savio Cassier per
controllare le spese militari. È una carica
saltuaria che in seguito viene resa definitiva
(13 aprile 1543) con compiti di stimolo
all’esazione dei crediti, di intervento nella
gestione della spesa, di controllo contabile
e consultivi in ogni questione di carattere
economico e finanziario.
1527
.5 gennaio: Luca Tron viene eletto procuratore
di S. Marco de citra.
.25 marzo: Pietro Aretino lascia Roma,
prima che sia messa a sacco, e si trasferisce
a Venezia.
.28 aprile: Firenze entra nella Lega di
Cognac [v. 1526].
.15 maggio: truppe venete soccorrono il
papa soggiogato dal sacco di Roma. Il sacro
romano imperatore Carlo V manda i lanzichenecchi,
ovvero i suoi soldati mercenari di
fanteria, contro il papa Clemente VII per
aver dato vita alla Lega di Cognac, per essersi
cioè accordato contro di lui con inglesi,
francesi, veneziani e fiorentini. Il papa si
rifugia a Castel S. Angelo, dove rimane prigioniero
con 13 cardinali. Il sacco inizia il 6
maggio. I nuovi barbari si abbandonano a
ogni sorta di efferatezze: omicidi, torture,
stupri, rapine, sequestri di persona a scopo
di estorsione, saccheggi, devastazioni, incendi.
La Repubblica viene informata del
414
sacco il 10 maggio
(«L’inferno è nulla in confronto
colla vista che
Roma adesso presenta») e
da una parte si dichiara
disposta ad accogliere i
fuggiaschi, dall’altro invia
(15 maggio) le sue truppe,
ma senza esiti positivi. Il
papa è costretto a ritirarsi
dalla lega. Tuttavia, ci sono
altri due episodi di brutale saccheggio, il
primo avviene il 25 settembre 1527 e il
secondo si consuma il 17 febbraio 1528,
quando finalmente, grazie anche allo scoppio
della peste che obbliga i razziatori a ritirarsi,
finiscono 9 mesi di assoluta brutalità.
Roma è una città stremata, diminuita dei
4/5 degli abitanti, spogliata di tutto e in
gran parte bruciata, attanagliata infine da
una terribile carestia. Si calcola che vengono
uccisi 12mila romani e che lo scoppio
della peste porta il totale delle vittime a
20mila. Molti talenti hanno intanto abbandonato
la città. Alcuni vengono in laguna,
tra cui l’Aretino e il Sansovino con l’allievo
Alessandro Vittoria, ad arricchire Venezia
di opere d’arte e di idee: il linguaggio artistico
del Rinascimento da Roma viene a Venezia.
.19 maggio: il cronista annota che in occasione
della visita del doge alla Chiesa di S.
Giobbe il popolo affamato grida abundantia,
abundantia.
.25 giugno: approfittando della debolezza
del papa, Ravenna si dà alla Repubblica
e subito dopo (16 luglio) viene imitata
da Cervia.
.17 agosto: la Repubblica riassume il
diritto di nomina dei vescovi al quale aveva
rinunciato al tempo di Giulio II, per
ammorbidirlo e spingerlo a togliere la scomunica
e abbandonare la Lega di Cambrai
[v. 1509].
.10 novembre: si delinea un trattato col
duca di Ferrara.
.Novembre: alle spalle della Chiesa di S.
Giovanni e Paolo, il veneziano san Gerolamo
Emiliani o Miani [v. 1537] fonda l’Ospizio
dei Derelitti [sestiere di Castello] a
nome e per conto della Repubblica. Qui
sorgerà poi (1575) la Chiesa di S.M. dei Derelitti,
detta anche dell’Ospedaletto. La chiesa
fa dunque parte di una casa di ricovero
per orfani e infermi. La sua ricostruzione è
in seguito affidata a Giuseppe Sardi (1662)
e completata da Baldassarre Longhena che
erige la facciata barocca (1674) con sculture
del belga Giusto Le Court (1627-78), iniziatore
della scultura barocca a Venezia.
All’interno un’opera giovanile di G.B. Tiepolo,
Il sacrificio di Isacco (1715-6). Il soffitto
sarà affrescato da Giuseppe Cherubini
nel 1907 e la chiesa farà parte della Casa di
Riposo di S. Giovanni e Paolo di proprietà
dell’Ire (istituzioni di ricovero ed educazione).
.Il numero dei patrizi tocca in quest’anno
il suo punto più alto: 2.620 contro i 1.300
del 1797 [Cfr. McNeill 370].
.Si istituisce l’organo giudiziario detto
Collegio dei XX Savi del Corpo dei XL. È formato
inizialmente da 30 membri, poi progressivamente
ridotti a 25 (1559) e infine a
20 (1572) per essere riportato a 25 (1780). Si
chiama così perché i suoi componenti sono
scelti tra i membri uscenti della Quarantia
al Criminal. Lo scopo della sua istituzione
è quello di alleviare la Quarantia Civil
Vecchia e la Quarantia Civil Nuova cariche
di lavoro. A loro spetta la competenza
di giudicare in grado di appello le controversie
di piccolo valore (da 100 a 300 ducati,
poi elevato da 400 a 800 a 1500).
.Secondo rogo di libri ‘luterani’ a Rialto
dopo quello del 1524.
.Muore il maestro di cappella De Fossis
[v. 1490] e l’onere di istruire i cantori passa
al suo successore, Adriano Willaert, che se
ne occupa personalmente fino al 1562.
1528
.29 aprile: dopo Monopoli, Polignano,
Bari e Trani anche Brindisi si dà alla Repubblica.
.Nei primi mesi dell’anno si creano tre
Procuratori di S. Marco: Francesco Mocenigo
de citra (3 aprile), Antonio Priuli de
citra (7 maggio) e Giovanni Pisani de ultra
(18 maggio).
.18 maggio: Venezia si unisce alla Francia
contro Carlo V e subito dopo galee ve-
415
neziane e francesi assediano Napoli (25
luglio).
.5 dicembre: i Provveditori alle Pompe a-
dempiano il loro ufficio senza rispetto alcuno.
.Grande carestia, che si ripeterà nel
1568: dalla terraferma giungono a torme i
mendicanti, imploranti «pietà per le vie»,
mentre alle porte dei fondachi la gente è
tanta e più di qualcuno viene calpestato e
muore [Cfr. Molmenti II 56]. Si segnala per
espressioni di carità il patrizio Gerolamo
Emiliani che nel 1531 fonderà l’ordine dei
Padri Somaschi e anche il ricovero ai santi
Giovanni e Paolo, impegnando personalmente
se stesso, nell’inerzia delle autorità,
e i propri beni in un’attività di soccorso.
.Il veneziano Pietro Coppo (1470-1555),
geografo e cartografo, noto per l’opera De
toto orbe (1520) che ci dà una descrizione
assai precisa del mondo conosciuto assieme
a preziose mappe geografiche, pubblica
il Portolano, al quale seguirà il Del Sito de
l'Istria, ovvero la prima esatta descrizione
dell’Istria.
.Il padovano Benedetto Bordone (1460-
1531) dà alle stampe l’Isolario (o Libro di
Benedetto Bordone nel qual si ragiona di tutte
l'isole del mondo), che presenta le isole di
tutto il mondo conosciuto disegnate a forma
d’uovo, con le loro storie, miti e climi
ad uso di marinai e viaggiatori. L’Isolario
presenta anche la magnifica Pianta prospettica
di Venezia e delle lagune [conservata al
Museo Correr] in cui il nucleo urbano è collocato
in un ‘lago ovale’ difeso dalla terraferma,
dai lidi e dall’acqua. Si tratta della
più antica pianta a stampa della laguna,
dove sono indicate con grande chiarezza
tutte le isole principali. Una visione, quella
di Bordone, che ripete l’antica metafora
della città-fortezza difesa dalle acque, della
città «securissima» perché circondata da
inespugnabili mura d’acqua. Bordone morirà
a Venezia il 19 gennaio 1570.
.Muore a Venezia il pittore bergamasco
Jacopo Palma il Vecchio (1480-1528), formatosi
pittoricamente in laguna alla scuola di
Alvise Vivarini e di Giovanni Bellini.
.Torna reduce a Venezia, a causa del
sacco di Roma, il futuro san Gaetano da
Thiene con alcuni suoi religiosi. Tra questi
Gian Pietro Carafa (poi papa Paolo IV) con
il quale ha fondato a Chieti (1524) una
Congregazione di chierici regolari, detta
dei Teatini dall’antico nome di Chieti (Teate).
I Teatini ottengono da una confraternita
in onore di S. Nicola da Tolentino un
piccolo oratorio, già eretto nella parrocchia
di S. Pantalon (1505), in seguito iniziano
a raccogliere contributi e donazioni
per l’acquisizione di un’area più ampia e
grazie a queste liberalità potranno realizzare
la grande Chiesa di S. Nicola da Tolentino
o dei Tolentini [v. 1591]. Dopo Venezia
si sposta a Napoli, dove, per difendere i poveri
dagli usurai, promuove l’istituzione
del Monte di Pietà (1539), da cui poi trarrà
origine il Banco di Napoli, e dove muore (7
agosto 1547). Sarà beatificato da papa Urbano
VIII (8 ottobre 1629) e canonizzato da
papa Clemente X (12 aprile 1671).
1529
.3 aprile: s’istituisce l’assistenza per i
poveri, che non devono elemosinare, ma
essere sostentati dalla carità pubblica.
.3 marzo: la Repubblica fissa le misure
standard della Galeazza. La nave sarà lunga
47,85 m (133 piedi), larga 8 (23 piedi) e alta
3,13 (9 piedi). La nave potrà avere due o tre
alberi, ognuno dei quali porta due o tre
vele. L’equipaggio è composto di 300 persone,
di cui la metà ai remi e gli altri al servizio
e alla difesa della nave.
416
.Giugno: Pace di Barcellona tra il papa
Clemente VII e Carlo V. Il papa riconosce la
supremazia imperiale sull’Italia, mentre
l’imperatore s’impegna a ristabilire Francesco
II Sforza a Milano, reintegrare i Medici
a Firenze e dare allo Stato della Chiesa le
terre perdute nel 1527.
.3 agosto: il re di Francia Francesco I
abbandona Venezia e conclude unilateralmente
con la Spagna la Pace di Cambrai. Tale
pace, conclusa per mezzo di Margherita
d’Austria e Luigia di Savoia e perciò detta
anche pace delle due dame, è vantaggiosa per
gli spagnoli, che s’insediano da padroni in
Italia, e dannosa per la Francia, che deve
inoltre impegnarsi ad aiutare la Spagna a
riavere i porti pugliesi presi da Venezia,
che si dice disposta a cederli (26 settembre),
assieme a Ravenna e Cervia, ma non è disposta
a discutere la giurisdizione sul Golfo
che deve rimanere esclusiva di Venezia.
.25 agosto: si dà mandato ad Alvise Gritti,
figlio del doge, di invitare i turchi a combattere
l’Austria.
.14 settembre: Andrea Franceschi è
nominato 21° cancellier grando.
.12 novembre: si decreta la costruzione
di due pozzi da collocare in Campo S.
Margherita [sestiere di Dorsoduro].
.23 dicembre: Trattato di Bologna, concluso
per iniziativa del papa Clemente VII. Vi
partecipano lo stesso papa, i duchi di Milano,
di Mantova e di Savoia, Carlo V e la
Repubblica. Carlo V cede il ducato di Milano
al suo duca (Francesco II Sforza), mentre
Venezia deve restituire a Carlo V la Romagna
e le Puglie e al papa Ravenna e
Cervia. La pace sarà ratificata il 5 gennaio
1530 e successivamente (20 febbraio) la
Repubblica consegnerà le città pugliesi (20
febbraio 1530). Da questo momento la
Repubblica, che si trova circondata da potenziali
nemici, orienta la sua generica prudenza
verso una politica di stretta neutralità
armata: la guerra deve essere evitata ad
ogni costo, come suggerirà l’ambasciatore
veneziano Andrea Navagero al doge nel
1559: «mi sento finalmente confirmato,
Serenissimo Principe, che le guerre siano
sempre da fuggire, come quelle che portano
molti incomodi» [in Hale 16].
.La Serenissima incarica diversi architetti,
tra cui il veronese Michele Sanmicheli o
Michiel da S. Michiel (1484-1559), che si era
formato a Roma, di erigere fortificazioni in
grande stile: bastioni e porte di città per
proteggersi più efficacemente da eventuali
attacchi. Sanmicheli costruirà fortificazioni
a Zara, Sebenico, Corfù, Cipro, Creta, Bergamo
e nella stessa Venezia [v. 1543], a-
prendo la cultura architettonica veneta alle
influenze romane. Sanmicheli, pur essendo
architetto militare, progetta due palazzi:
Palazzo Corner Mocenigo a S. Polo e Palazzo
Grimani a S. Luca.
.Michelangelo Buonarroti, che partecipa
attivamente all’insurrezione repubblicana
contro i Medici (scacciati nel 1527), fugge
da Firenze (settembre) e viene e Venezia.
Soggiorna alla Giudecca per alcuni giorni.
.Sansovino, al quale era stato assegnato
il restauro della cupola di S. Marco appena
arrivato a Venezia (1527), è nominato proto
della Basilica.
.Si decreta lo sgombero delle botteghe
attorno alle due colonne di Marco e Todaro.
1530
.24 febbraio: sei ambasciatori veneziani
assistono a Bologna, nella Basilica di S. Petronio,
alla cerimonia con la quale il papa impone
la corona imperiale a Carlo V in ottemperanza
ai patti sottoscritti a Cambrai. Due
giorni prima (22 febbraio), il papa lo aveva
incoronato re d’Italia, ponendogli sul capo
la corona ferrea dei re longobardi.
.30 marzo: il mercato delle verdure si
sistema a Rialto nella Pescheria Vecchia.
.26 settembre: Pietro Bembo viene nominato
storiografo pubblico per raccontare
le vicende dal 1487 al 1513, ma essendo
«uomo di chiesa e perciò non partecipe del
Governo, gli fu chiuso l’adito a’ pubblici
archivii, onde fu costretto cercar notizie alla
meglio da memorie private» [Cicogna
76]. Altri affermano però esattamente il
contrario, dicendo che subito dopo la nomina
Bembo viene autorizzato (18 dicembre)
a consultare i documenti della Secreta.
417
.Il patriarca Gerolamo Querini dichiara
che le sepolture in chiesa devono essere
riservate «solamente ai santi, prelati, re,
principi, duchi, marchesi, benefattori delle
chiese» [Tassini Curiosità ... 167].
.Fra il 1530 e il 1630 l’Università di Padova
diventa la prima università europea e
luogo di incontro delle élite culturali occidentali
e orientali.
.«Francesco Sforza II Duca di Milano,
viene a Venezia, accolto & festeggiato solennemente»
[Sansovino 35].
.«Fuoco notabile nella casa Cornara della
Regina sul Canal grande a San Maurizio»
[Sansovino 35].
.Nel corso dell’anno si creano due Procuratori
di S. Marco de citra: Lorenzo Giustinian
(30 maggio) e Girolamo Zeno (19
agosto).
1531
.21 gennaio: festeggiamenti per l’elezione
del sacro romano imperatore.
.Nel programma di rinnovamento della
città e di lotta alle acque alte [v. 1535] si
prendono diverse e importanti decisioni.
Si delibera: la ricostruzione del Palazzo
Ducale (26 gennaio), in parte ruinoso; di
adornare (17 giugno) la Sala del Collegio di
un mappamondo; di varare un escavo
della laguna (12 ottobre); di completare, a
cura dei proprietari dei fondi, la costruzione
in pietra della fondamenta dello
Spirito Santo (dal nome della chiesa e del
convento fondati nel 1483 e soppressi nel
1806) che sarà conosciuta come le Zattere
[v. 1520], conferendo un aspetto maestoso
al volto della città; di cominciare quella di
tutte le altre rive [v. 1539] a partire dalla
Giudecca (da S. Biagio e Cataldo a Santa
Eufemia), che devono essere difese da
fondamente in pietra al posto delle antiche
palificate in legno le quali non fanno
scorrere bene l’acqua; di restaurare (2
ottobre) i Magazzini del Sale a S. Gregorio;
di sistemare (20 ottobre) la Dogana da Mar;
di selciare la Pescheria (23 ottobre); di
riaprire le bocche di porto fra il Piave e il
Livenza.
.31 maggio: si corrano
ogni anno 4 Regate di 6
galee ciascuna.
.30 giugno: regolazione
dei confini in Dalmazia.
.2 settembre: il duca di
Ferrara viene a Murano
per provvedersi di vetri.
1532
.10 gennaio: si istituiscono due Provveditori
agli Olii poi portati a tre nel 1597. In
precedenza la materia degli olii, sia per
quanto riguarda l’approvvigionamento
della città e del Dogado sia per quanto si
riferisce al pagamento dei dazi relativi, era
affidata alla Ternaria Vecchia (da ternieri,
venditori di olio), istituita nella seconda
metà del 13° sec. e composta di quattro
membri detti in origine Visdomini, incaricati
di assicurare alla città e al Dogado l’approvvigionamento
di olio e grascia (formaggio,
carni salate, caviali, generi tutti
venduti dai ternieri). La Ternaria Vecchia,
dunque, ha speciale competenza sull’olio
prodotto nello Stato da terra, mentre la Ternaria
Nuova, istituita non molto tempo
dopo la vecchia e con le stesse competenze,
s’interessa delle importazioni riguardanti
lo Stato da mar. I due uffici perdureranno
fino al 1797, ma le loro competenze saranno
in gran parte assorbite dai Provveditori
agli Olii [Cfr. Da Mosto 136 e 147-8].
.25 gennaio: i notai scrivano i testamenti
in volgare, come li dettano i testatori.
.3 febbraio: il Senato delibera di ampliare
fino a otto piedi la salizada che collega il
Ponte del Fontego dei Tedeschi alla Chiesa
di S. Giovanni Grisostomo, allo scopo di rettificare
una strada di grande transito, cioè
l’asse viario di collegamento tra il sestiere
di S. Marco e quello di Cannaregio che da
S. Bortolomio condurrà in Strada Nuova.
L’allargamento porta al sacrificio del campanile
di S. Giovanni Grisostomo, che
viene ricostruito in linea con la chiesa.
.7 giugno: accordo con Milano sulla reciproca
estradizione dei delinquenti.
.16 agosto: il fuoco distrugge completamente
il palazzo del procuratore Giorgio
Corner, fratello della regina di Cipro, a S.
Maurizio sul Canal Grande, poi ricostruito
dal Sansovino e in parte finanziato dal
Consiglio dei X.
.19 settembre: si proibiscono le scommesse
sulle elezioni in Maggior Consiglio.
.27 ottobre: Francesco Donà viene eletto
procuratore di S. Marco de ultra.
418
.6 novembre: il Senato delibera di obbligare
i possessori di immobili prospicienti la
laguna (pena l’esproprio e una contravvenzione
pecuniaria) di costruire fondamenta
palificate.
.29 novembre: compaiono sonetti satirici
affissi alle colonne del mercato di Rialto.
.«Monache di San Secondo trasportate
alla Giudecca in San Cosma & Damiano, et
concesso il luogo all’ordine degli osservanti»
[Sansovino 35].
.Muore lo scultore veneziano Tullio Solari
detto Lombardo (1455-1532). Collaboratore
del padre Pietro e del fratello Antonio
a Venezia e Treviso, ebbe anche una
attività indipendente (Sepolcro del Doge Andrea
Vendramin, 1488-94, a S. Giovanni e
Paolo; Incoronazione di Maria, 1502, a S.
Giovanni Crisostomo).
1533
.5 giugno: elezione di un provveditore
d’Armata alla custodia del Golfo, essendo
stato il capitano del Golfo catturato da fuste
barbaresche.
.1 novembre: una squadra veneziana,
condotta da Girolamo Canal, sconfigge il
pirata Moro di Alessandria d’Egitto (che
pretende di essere il padrone della città egiziana),
spesso assoldato dal sultano Solimano
per le sue guerre contro i cristiani.
Moro è ferito in battaglia e da questo momento
non si sentirà più parlare di lui.
.Parte per l’ultima volta la muda per le
Fiandre.
.«Fuoco importante nell’Arsenale» [Sansovino
36].
.Si fonda alla Giudecca l’Istituto delle
Convertite con un oratorio dedicato a santa
Maria Maddalena. Qui si trasferiscono le
prostitute che vogliono dedicarsi a servire
Dio sotto la regola di S. Agostino [v. 1579].
Nell’Istituto funzionerà dal 1557 al 1569
anche una tipografia specializzata in edizioni
religiose e nota come la Tipografia del
Monastero delle Convertite.
Il primo rettore, Pietro Leon da Valcamonica,
verrà condannato a morte per aver abu-
419
sato di una ventina di ex meretrici e per
aver soppresso i frutti di quelle unioni:
decapitato e poi bruciato tra le colonne
della Piazzetta il 10 novembre 1561.
Restaurato e consacrato nel 1579, l’oratorio
sarà secolarizzato insieme al convento, ridotto
ad ospedale militare all’inizio del 19°
secolo. Con la trasformazione del complesso
a Carcere femminile (1856), l’oratorio sarà
restituito al culto.
1534
.7 marzo: regolamentazione
del fiume Piave e
costruzione dell’argine di
S. Marco. Per eliminare le
frequenti alluvioni del
Piave che minacciano la
laguna, la Repubblica
decide la costruzione dell’argine
di S. Marco, a
partire dalla zona da
Ponte di Piave in direzione sud, arrivando
a Torre di Caligo, in territorio di Jesolo.
L’opera è completata nel 1543, ma il problema
della sicurezza non viene risolto né
per il basso territorio di Jesolo né per i
porti veneziani, per cui, anche con lo
scopo di migliorare la rapidità dei traffici
verso il Friuli e l’Istria, Venezia decide di
scavare un nuovo canale, il Cavetta, il
quale scarica le torbide del Piave direttamente
a Cortellazzo. Anche questo lavoro,
però, pur favorendo i traffici, non risolve
il problema dello scolo delle acque fluviali
e neppure riduce gli interramenti che il
fiume provoca all'ingresso del porto veneziano
di S. Nicolò.
.20 aprile: si stabiliscono festeggiamenti
per la visita di Renata di Francia, duchessa
di Ferrara.
.4 dicembre: Daniele Renier viene eletto
procuratore di S. Marco de supra.
.Gli ebrei veneziani sono autorizzati a
costituirsi in università (comunità). Il termine
Università degli Ebrei, composta dalle
tre nazioni, levantina, ponentina e tedesca,
e responsabile in solido per ciascuno dei
suoi membri, indica l’associazione di tutti
gli ebrei residenti in un determinato paese
o città, mentre il termine
comunità è in uso dal 1930
in poi. Il 19 settembre
1722, in un momento di
pesante crisi economica
dell’università, stante il
passivo dei tre banchi di
prestito su pegno, obbligatoriamente
gestiti, la Repubblica
istituirà tre
Inquisitori sopra l’Università
420
degli Ebrei con il compito di «vigilare e
regolare l’amministrazione dell’Università
ebraica, perché essa meglio assolvesse i
suoi obblighi pubblici e privati» [Da Mosto
180].
1535
.21 gennaio: il Sanmicheli presenta una
relazione sullo stato dei lidi e dei porti e
subito dopo (25 agosto) viene deciso di
costruire i castelli del porto di Lido sul
modello da lui predisposto [v. 1543].
.16 febbraio: Pietro Lando, che sarà poi
doge, creato procuratore di S. Marco de supra.
.20 maggio: si conferma il Trattato di
Bologna del 1529.
.16 luglio: crolla la Chiesa di S.M. Nova.
.19 agosto: il letto delle puerpere e le culle
non sfoggino oro, argento, stoffe preziose.
.2 settembre: elezione di due Savi che
abbian cura de ornar et commodar la Cità.
.29 settembre: non si usino guanti lavorati
d’oro e d’argento.
.3 ottobre: acqua alta che guasta i pozzi.
.6 dicembre: in questo giorno una gentildonna,
parente di Marin Sanudo sfoggia in
una festa un paio di orecchini («un aneleto
d’oro sotil portava una perla grossa per
banda»), lanciando la moda a Venezia.
.20 dicembre: l’acqua alta entra nelle
case e guasta i pozzi.
.Un commerciante bergamasco di legnami
(Bartolomeo Nordio) fonda a S. Antonin
[sestiere di Castello] la Fraterna Grande, un
pio istituto che somministra «pane e danaro
ai nobili decaduti e alle fanciulle povere
da marito» [Molmenti II 53] e libera «ogni
anno, nelle feste di Natale, e di Pasqua,
alcuni carcerati per debiti [Tassini Curiosità
... 262].
.Muore il duca di Milano Francesco II
Sforza e i territori del ducato vengono annessi
al dominio di Carlo V. Venezia non si
muove e non si muoverà più, perché le cose
d’Italia adesso non dipenderanno più dagli
italiani, ma dai due grandi contendenti:
l’imperatore Carlo V, appunto, e il re di
Francia. Venezia adotta una sorta di distacco
dalle cose europee. Ammaestrata dalla
terribile esperienza di far fronte alla Lega di
Cambrai prima e adesso ai due colossi europei,
la Repubblica si voterà ad una saggia
neutralità nei conflitti internazionali. Diminuisce
vistosamente il suo potere politico,
ma quasi per contrappunto cresce la sua
fama, il mito di Venezia: la Repubblica diviene
lo stato modello per la sua costituzione
interna. I suoi storiografi ufficiali (Paruta,
Contarini) la esaltano come la più perfetta
organizzazione politica della storia,
ma la novità sta adesso nel fatto che altri,
non veneziani, hanno impulsi di reverenza
verso la sua costituzione che viene «apertamente
paragonata e contrapposta a quella
romana [...] I Romani possedevano, certo,
maggiore imperio, ma Venezia non è meno
beata e felice: anzi, se la felicità d’uno stato
consiste nel vivere in tranquillità e pace,
Venezia è superiore a Roma [...] Con Atene
e Roma, Venezia compone il trio ‘des républiques
les plus illustres qui aient existé
sous l’état populaire’» [Chabod].
.Il Senato lamenta che i giovani patrizi
non si degnano più a «negotiar in la città
né alla navigation né ad altre laudevoli
industrie» [Molmenti II 12]. Il mondo è
cambiato. Alle idee di Aristotele, che aveva
insegnato «essere il commercio il nerbo
delle repubbliche» [Molmenti II 11], si preferiscono
adesso quelle di Platone «che
consiglia invece non doversi i traffici esercitare
dai reggitori delle città, perché le civiltà
superiori riposano non sulle industrie
e sul commercio, che mirano all’appagamento
dei bisogni materiali, ma nel
culto dell’arte e della scienza, che tende
all’elevazione dello spirito» [Molmenti II
12]. Pertanto, la mercatura adesso è ritenuta
«indegna della gravità di un uomo
politico» [Molmenti II 12] ed è quindi lasciata
alla plebe. I nobili adesso preferiscono
«collocare in beni stabili i capitali
guadagnati nei traffici, non solamente per
lusso e godimento, ma anche per attingere
a una nuova fonte di ricchezza» [Molmenti
II 14].
.Parte per l’ultima volta da Venezia
l’ultima muda con direzione Alessandria.
Comincia la fine di un’era. Si abbandona il
sistema di proprietà statale delle galee
mercantili in favore dei privati e, in seguito,
per il trasporto delle merci sia Venezia
421
sia il resto del mondo dipenderanno solamente
da navi di linea di proprietà privata.
Contemporaneamente si sposa l’idea di
distinguere nettamente i vascelli mercantili
da quelli militari, ma ciò comporterà
un aumento dei costi di protezione, perché
le navi necessarie da guerra non saranno
più in grado di trarre redditi in
tempo di pace come avevano fatto precedentemente
le vecchie galee, insomma
viene a mancare la convertibilità dei vascelli
capaci di svolgere l’uno e l’altro ruolo.
Intanto, comunque, fino al 1570 la marina
mercantile veneziana prospera, ma
dopo il 1580 il mancato ritorno di Venezia
e di altre potenze navali all’antico, cioè
all’uso di galee risultanti da una combinazione
di navi da guerra e mercantili, consentirà
alle marine atlantiche di superare
dal punto di vista tecnico le flotte mediterranee
[Cfr. McNeill 205]: il risultato sarà
che pirati-mercanti di nazionalità inglese
o olandese o algerina faranno agli italiani
quello che questi ultimi avevano fatto
ai greci, li cacceranno dai mari.
.Marco Sorgon, o Sasson, viene impiccato
sopra una forca alta 32 gradini perché
tutti potessero vederlo: era divenuto odioso
alla città perché usava la sua carica di
ufficiale dei Signori di Notte come copertura
essendo in effetti capobanda di ladri.
1536
.24 gennaio: Carlo V e la Repubblica rinnovano
la lega stipulata nel 1529 a margine
del Trattato di Bologna.
.Gennaio: il cronista annota che l’acqua
sale «ad un’altezza così elevata che non se
ne era mai vista una simile».
.4 aprile: muore Marin Sanudo o Sanuto
(1466-1536) storico e diarista, il più importante
cronista della storia veneziana. Ha
scritto tra l’altro Itinerario per la terraferma
veneta (1483), Commentari della guerra di
Ferrara (1484) e Vite dei Dogi (1494). La sua
opera più importante sono i Diarii, spaccato
della vita pubblica veneziana e veneta
dal 1° gennaio 1496 al 30 settembre 1533,
scritti giorno per giorno in 58 volumi.
L’opera pubblicata postuma dal 1879 al
1902 si caratterizza per l’attenta osservazione
di tutti gli aspetti della vita veneziana.
Sanudo abitava a S. Croce, in Fondamenta
del Megio al civico 1758, dove c’è
una targa marmorea che lo ricorda.
.20 maggio: imposizione di un prestito
forzoso di 100mila ducati al clero per incrementare
la flotta mercantile.
.9 luglio: approvato il modello dello
Scarpagnino per la facciata della Scuola di
S. Rocco.
.Si autorizza Sansovino a dare inizio ai
lavori per la realizzazione della Pubblica Libreria
in Piazza S. Marco, sulla cui sommità
in seguito verranno collocate (1559) le divinità
dell’Olimpo.
.Dicembre: infuria la peste.
1537
.Gennaio: gli inviati di Solimano chiedono
l’aiuto di Venezia contro l’imperatore.
La Repubblica esita a raccogliere l’invito e
Solimano si offende: ordina una massiccia
concentrazione di truppe a Valona e poi
punta su Corfù [v. 28 agosto].
.8 febbraio: muore a Somasca (Lecco) il
nobile veneziano Girolamo Emiliani o Miani
(1486-1537) dopo aver contratto la peste
dai malati che curava. Fu il suo estremo
atto d’amore. A Somasca sorgerà il Santuario
di san Gerolamo Emiliani. La Repubblica
lo aveva mandato come reggente a
Castel Nuovo di Quero (Belluno). Il castello
è attaccato e preso d’assalto (27 agosto
1511) da soldati francesi e Girolamo viene
imprigionato. In queste condizioni si rivolge
alla Vergine e promette un pellegrinaggio
di penitenza al santuario della Madonna
Grande di Treviso se si fosse salvato e se
avesse riacquistato la libertà. Inaspettatamente,
ritrova la libertà e si presenta (27
settembre 1511), libero, alle porte di Treviso.
In seguito, dopo un’avventurosa giovinezza,
decide di abbandonare tutto e, pur
rimanendo laico, dedicarsi ad una missione
tutta particolare: condividere la vita con i
poveri e fare comunità con gli orfani. La
sua esperienza spirituale matura all’interno
della riforma cattolica attraverso il movimento
del Divino Amore, e vicino a personaggi
di rilievo come Gaetano da Thiene
(fondatore dei Teatini) e il cardinale Gian
422
Pietro Carafa (poi papa
Paolo IV). Come membro
del Divino Amore, Girolamo
diventa abile organizzatore
delle opere di carità
a Venezia, cioè gli
Incurabili [v. 1522], la casa
aperta a S. Basilio per ospitarvi
i poveri fanciulli raccolti
per strada, sfamarli e
insegnare loro un qualche
mestiere – «precedendo di
tre secoli la benefica istituzione degli asili
per l’infanzia» [Molmenti II 52-3] –, e
l’Ospedale dei Derelitti [v. 1527]. La sua
fama nel campo dell’assistenza lo porterà
per le città della Lombardia e del Veneto,
chiamato dai vescovi ad ordinare le opere
di carità delle loro diocesi. Attorno a lui si
forma un grande alone di collaboratori.
Nasce così la Compagnia dei Servi dei Poveri,
poi chiamati Padri Somaschi. È santificato da
Pio XI (1928) che lo definisce «padre degli
orfani, patrono universale degli orfani e
della gioventù abbandonata».
.4 giugno: pene agli stampatori che
stampano malamente e su carta cattiva.
.Giugno: si nominano sette Procuratori
di S. Marco: Andrea Cappello de ultra (il
giorno 9), Girolamo Bragadin (il 10), Giacomo
Corner de ultra (il 14), Girolamo Marcello
de ultra (il 17), Bernardo Moro de ultra
(il 188) e Giulio Contarini de ultra (il 21).
.23 giugno: essendo Tiziano lento a completare
i quadri commissionati dalla Signoria
al Fontego dei Tedeschi, gli viene tolta la
senseria.
.1° luglio: Giovanni da Lezze viene eletto
procuratore di S. Marco.
.28 agosto: i turchi riprendono la guerra
contro la Repubblica, dopo la pace del
1503, e assediano invano Corfù per 18 giorni
con una flotta di 350 navi, ma non riuscendo
nell’intento per via delle formidabili
fortificazioni, cambiano obiettivo e poi
pongono l’assedio a Nauplia e Malvasia
(14 settembre), che resistono vittoriosamente
per oltre un anno, mentre anche Creta
viene minacciata. Intanto, però, Andro,
Nasso e Stampalia, oltre a Siro e Patmo (entrate
a far parte del Ducato dell’Arcipelago
fondato da Marco Sanudo a Nasso nel
1207), cadono nelle mani dei turchi, mentre
Egina viene saccheggiata. La pace si firmerà
nel 1540: la Repubblica deve abbandonare
Nauplia e Malvasia; Nasso e Andro
diventano tributarie dei turchi e in tutto
l’arcipelago Venezia mantiene soltanto Tino
e Micono, oltre alle prestigiose Cipro e
Candia [Cfr. Diehl 152]. Il favoloso impero
coloniale è ormai ridotto al lumicino.
.8 ottobre: Pietro Farnese è ammesso ad
honorem al Maggior Consiglio.
.1° dicembre: la Signoria dona una casa
a S. Fosca [sestiere di Cannaregio] al duca
di Urbino, capitano generale.
.20 dicembre: si istituisce una nuova magistratura,
quella dei tre Esecutori contro la
Bestemmia, che agisce nell’orbita del Consiglio
dei X e che si occuperà di comportamenti
delittuosi come la bestemmia, la deflorazione
con la promessa di matrimonio,
lo stupro, certe violenze sessuali, la malavita
in genere. Esercitano pure un certo controllo
sulla pubblicazione dei libri. Puniscono
dal 1641 i cristiani che hanno rapporti
carnali con donne ebree. Ad essi è affidata
la nomina di due Capi per ogni contrada,
obbligati di avvisare le guardie della Piazza
Ducale di ogni misfatto o mormorio sedizioso.
Nel 1583, quando si impone ai forestieri
di denunziare la loro dimora in città a
questi ufficiali, il loro numero è portato a
quattro [Cfr. Da Mosto 175].
.Dicembre: all’Ospedale degli Incurabili
[v. 1522] due nobili spagnoli, Ignazio di
Loyola e Francesco Saverio curano gli affetti
da malattie veneree. Ignazio di Loyola
(1491-1556), fondatore (1534) dell’ordine
dei Gesuiti (che eserciteranno un’enorme
influenza nell’insegnamento), è celebrato il
31 luglio, Francesco Saverio (1506-1552) il 3
dicembre. Ignazio era già stato a Venezia
nel 1523 per imbarcarsi (luglio) con i pellegrini
diretti in Terrasanta. Venezia, come si
sa, è un porto d’imbarco, tappa obbligata
per l’Oriente. Ora è a Venezia per aspettare
degli amici con i quali intende creare una
compagnia, la Compagnia di Gesù, che sarà
però per diverso tempo allontanata da Venezia
e da tutti i domini della Repubblica
[v. 1606]. Il culto di S. Ignazio sarà pratica-
423
to nella chiesa dei Gesuiti, mentre al Lido
sorgerà una chiesa parrocchiale dedicata al
santo.
1538
.8 febbraio: dopo una settimana di discussioni,
la Repubblica aderisce alla Lega
Santa contro i turchi, formata dal papa
Paolo III, da Carlo V e dall’arciduca d’Austria.
La lega mira a recuperare i luoghi
usurpati ai veneziani dal capitano dell’armata
turca, il famoso corsaro del Mediterraneo
Khair ad-Din (difensore della fede),
detto Barbarossa, ma anche a ricostituire
e rifondare l’impero romano d’Oriente e
d’Occidente sotto Carlo V.
.15 febbraio: si tenga il registro dei nobili
debitori della Signoria e i loro nomi vengano
pubblicati in Maggior Consiglio.
.27 aprile: Pietro Grimani viene eletto
procuratore di S. Marco de supra.
.2 giugno: i turchi, dopo aver attaccato
Malvasia (maggio), sbarcano a Suda (baia
sulla costa settentrionale dell’isola di Creta),
ma vengono ricacciati.
.27 giugno: Alessandro Contarini viene
eletto procuratore di S. Marco de citra.
.27 settembre: battaglia di Prevesa. Andrea
Doria, ammiraglio dell’imperatore Carlo V
e comandante supremo delle flotte della Lega
Santa, si scontra con i turchi a Prevesa,
ma la battaglia grossa, voluta dai turchi,
non ha luogo, perché Doria, approfittando
del vento favorevole, si sottrae e fa rotta su
Corfù, lasciando i veneziani da soli al comando
di Vincenzo Cappello. La battaglia,
dunque, si conclude con una serie di piccoli
scontri e nessuna delle due flotte risulta alla
fine seriamente danneggiata. La Repubblica,
indignata, apre allora trattative di pace
con i turchi, che concluderà nel 1540.
.22 novembre: il Pordenone dipinga per
la sala del Maggior Consiglio.
.Michele Sanmicheli inizia la fortificazione
(1538-40) della Canea a Creta.
1539
.2 gennaio: il doge Andrea Gritti, morto
il 28 dicembre, viene seppellito nella Chiesa
di S. Giovanni e Paolo. Poi sarà traslato (1580)
nella Chiesa di S. Francesco della Vigna, dove
gli eredi gli dedicano un mausoleo.
.Si elegge il 78° doge, Pietro Lando (19
gennaio 1539-9 novembre 1545). Ha 77 anni.
Cade la neve e la cerimonia per l’inaugurazione
viene rimandata al giorno dopo.
Lando ha studiato a Padova filosofia, ma
poi apre uno studio di avvocato a Venezia,
si mette nel commercio marittimo con l’oriente,
fa esperienze come podestà in terraferma,
comanda la flotta in Puglia, combatte
a Faenza e fatto prigioniero (1509) rimane
in carcere per tre anni. Tornato libero riceve
altri incarichi fino a quello prestigioso di
procuratore (1535). Infine, l’elezione a doge
e l’idea di purificare Venezia, tanto che persino
l’Aretino smette i suoi panni e addirittura
scrive testi sacri, mentre prostitute e
cortigiane incorrono nelle Leggi suntuarie
che vieteranno loro (1543) di indossare
gioielli o portare abiti di seta. Per le donne
portare gioielli è qualcosa che va al di là del
lusso (ma anche per gli uomini): «La superstizione
faceva credere che le pietre preziose
avessero occulte virtù, come quelle di
‘scacciare i veleni, far gli uomini vittoriosi e
cose simili [...] fanno acquistar la gratia dei
signori, fanno resistenza al fuoco, fanno che
gli uomini siano amati, li fanno divenir
saggi, o invisibili, accrescono i tesori, domano
gli incendi, calmano le tempeste, guariscono
le infermità’» [Molmenti II 289].
.21 gennaio: Vincenzo Cappello viene
eletto procuratore di S. Marco de supra.
.13 marzo: la Quarantia al Criminal sentenzia
che il prossimo giorno 15 marzo vengano
decapitati tra le colonne della
Piazzetta Pietro Ramberti e Giovanni Nasone
da Gambarare. Il Ramberti è un giovane
scioperato, abituato a spendere largamente
nel gioco e con le meretrici. Trovandosi
a corto di denaro, d’accordo con il
Nasone, era penetrato nella casa della zia
Francesca Michieli e l’aveva uccisa assieme
ai suoi due figlioletti e alla fantesca. Le
indagini portano al Ramberti che confessa,
facendo arrestare anche il complice. Alla
vigilia dell’esecuzione il fratello Lodovico
facendogli visita in carcere, gli consegna
una nocciola ripiena di veleno evitandogli
quindi i tormenti dell’esecuzione. Il fratello
viene condannato al bando perpetuo.
424
.20 settembre: da quest’anno e annualmente,
salvo interruzioni, il Consiglio dei X
sceglie dal proprio seno tre inquisitori (da
non confondere con gli Inquisitori dei X con
funzione istruttoria), per scoprire i colpevoli
di propalazione di segreti dello Stato e
infatti si chiamano Inquisitori sopra la Propalazion
dei Segreti. Verso la fine del secolo
essi saranno detti Inquisitori di Stato. Uno
dei tre Inquisitori è detto popolarmente il
rosso ed è scelto tra i Consiglieri ducali, mentre
gli altri due provengono dal Consiglio
dei X e sono chiamati i neri per via del colore
della veste che abitualmente indossano
nell’ufficio di provenienza. Sorti nel momento
in cui Venezia sente di essere accerchiata
dagli Asburgo, l’attività di servizio
segreto degli Inquisitori di Stato o Tribunale
Supremo sarà tenuta ben distinta da quella di
polizia politica del Consiglio dei X.
.1° novembre: si avvia la costruzione
della Chiesa di S. Giorgio dei Greci [sestiere di
Castello] ad opera di Sante Solari o Lombardo,
nipote del più celebre Pietro. La chiesa
verrà completata l’11 luglio 1573 da G.
Antonio Chiona. I greci avevano trovato rifugio
in massa a Venezia dopo la caduta di
Costantinopoli (1453) e per espletare i loro
riti religiosi venivano ospitati nella Chiesa
di S. Biagio Vescovo vicino all’Arsenale. In
seguito la Repubblica, visto il loro gran numero,
circa 4mila, per la maggioranza editori,
artisti e letterati, accorda alla comunità
(1526) la possibilità di praticare il rito
ortodosso in un proprio edificio e quindi
permetterà l’acquisto di un vasto terreno
lungo il Rio di S. Lorenzo per costruirvi in
seguito una scuola [la Scuola di San Nicolò
dei Greci eretta dal Longhena] con annessa
chiesa, dove si celebrerà senza interruzioni
il rito ortodosso. Il campanile, innalzato
(1587) da Bernardino Ongarin su disegno
di Simone Sorella, diventerà poi pendente e
sarà restaurato nel 21° secolo.
.Dicembre: siccità, gravissima carestia e
tumulti nei Fonteghi della Farina. Venezia
si riempie di questuanti che dormono nelle
barche.
.Il Senato impone al Collegio alle Acque
[v. 1505] di circoscrivere con fondamente
tutti i terreni privi di marginamenti che, se
non curati, se non ben arginati, rappresentano
un pericolo, destano preoccupazioni
per la sicurezza perché la terra che dalle
rive scivola in acqua provoca sacche e rallentamento
dell’acqua. La creazione delle
fondamente risponde a tre precise questioni,
ordine, decoro e comodità, portando
molti vantaggi: contiene l’azione corrosiva
delle acque e quindi lo sfrangiarsi dei
bordi, incide sulla facies urbana, modificando
il rapporto tra terra e acqua, migliorando
le condizioni di accesso alle case, agendo
positivamente sul decoro urbano, contribuendo
infine a plasmare la forma urbis.
1540
.Giovanni Battista Ramusio, bibliotecario
della Repubblica e uno dei maggiori geografi
dell’epoca moderna, raccoglie la descrizione
di tutti i più importanti viaggi e decora
le pareti della Sala dello Scudo con vaste
carte geografiche (ridipinte poi nel 1762 dal
cosmografo Francesco Griselini), dall’Europa
all’Asia, dall’Africa all’America: la Sala
delle Mappe, ovvero il mondo in una stanza.
.27 aprile: si decide di deviare la foce del
Bacchiglione e della Brenta Nova da Chioggia
a Brondolo. In altre parole, il Bacchiglione
e la Brenta Nova saranno fatti scorrere
ognuno per conto proprio fino a Brondolo:
il Bacchiglione per il Canale del Toro;
la Brenta per un nuovo alveo. Inoltre, si decide
di estromettere completamente il Muson
dalla laguna, realizzando il Taglio Novissimo
che si farà sfociare in parallelo con
la Brenta Nova e il Bacchiglione.
.30 aprile: Sebastiano Giustinian viene
eletto procuratore di S. Marco de citra.
.15 maggio: Alvise Badoer ambasciatore
a Costantinopoli, possa trattare la cessione
di Nauplia e Malvasia. Il trattato con i turchi
si conclude con la firma della pace (2
ottobre) che porta alla perdita di Nauplia e
Malvasia, ma anche delle Cicladi (con l’eccezione
di Tino), cioè all’estromissione della
Repubblica da quasi tutte le isole dell’Egeo
e al pagamento di un tributo annua-
425
le per il mantenimento di Cipro e Zante. In
aggiunta, i turchi sottolineano di essere padroni
dell’Adriatico allo stesso modo di
Venezia, tuttavia, si precisa che i veneziani
sono liberi di inviare le loro flotte mercantili
in oriente essendo per loro aperti tutti i
porti. In conclusione, però, il trattato risulta
umiliante per la Repubblica, per le perdite
territoriali e, soprattutto, per i contributi
annui da versare ai turchi, ma definisce
«condizioni di coesistenza nel Mediterraneo
orientale che, sia pure precariamente,
sarebbero rimaste in vigore per
trent’anni a venire» [Hale 37].
.27 maggio: piove dopo 7 mesi di siccità
e poi (8 giugno) un temporale danneggia
gli orti nelle isole.
.8 giugno: pauroso incendio nel Monastero
di S. Secondo. Nello stesso giorno un
furioso temporale devasta gli orti delle isole
lagunari.
.7 luglio: un ufficiale dei Signori di Notte,
avendo perso una lite, si getta dal campanile
di S. Marco.
.20 luglio: un fulmine colpisce la Chiesa
di S. Giovanni e Paolo.
.26 agosto: incendio a S. Maria Nova.
.26 settembre: crolla per vecchiezza il
campanile di S. Benetto.
.17 ottobre: degenera in tumulto la guerra
dei pugni al Ponte di S. Marcial.
.15 dicembre: Alvise Cornaro esorta la
Signoria alla bonifica dei terreni incolti.
.Dicembre: Sansovino erige la Loggetta
del Campanile di S. Marco in cui vengono
collocate 4 figure in bronzo: Minerva, la
saggezza; Apollo, l’armonia; Mercurio, l’eloquenza
e il commercio; la Pace, condizione
indispensabile per la prosperità sociale.
Nel 1569 la Loggetta verrà adibita a posto di
guardia degli arsenalotti.
.Si rinnova il censimento e gli abitanti
risultano essere 129.971 [Cfr. Beltrami 57].
Si osserva, però, «Data e cifra riferite, senza
accenno alla fonte, in una pubblicazione
della fine del secolo XVIII; non compresi i
forestieri e gli ebrei» [Contento 87].
Ecco il dettaglio fornito dai piovani di ciascun
sestiere [in Contento 34]:
S. Marco 25.201
Castello 23.611
Cannaregio
26.678
Dorsoduro
26.274
Santa Croce
15.188
S. Paolo [S. Polo]
8.848
Somma
125.800
Compresi monasteri e ospitali
129.971
Ciò che non convince in questo dettaglio è
che il quartiere di S. Marco sia più popolato
di quello di Castello e quasi pari a quello
di Cannaregio, «mentre, per tutte le altre
epoche per le quali ci rimangono i dati,
questi due sestieri [...] ci appaiono sempre
come notevolmente più popolosi in confronto
a quello di S. Marco» [Contento 35].
.Giovanventura Rossetti provvisionato
dell’Arsenale stampa il Plicto, primo trattato
di tintoria.
.Muore il pesarese Valerio Superchi,
celebre medico, poeta ed oratore, venuto
ad abitare a Venezia nel 1480. Sul palazzetto
che abitava al civico 1295 sulla Fondamenta
di Cannaregio verso il Ghetto una
iscrizione in latino lo ricorda.
1541
.5 maggio: il Senato limita la lunghezza
delle collane di perle.
.1° luglio: un grandissimo fortunale notturno
minaccia di distruggere la città.
.23 luglio: pubblicazione della bolla
papale contro il luteranesimo.
.20 agosto: Alvise Gradenigo viene eletto
procuratore di S. Marco.
426
.10 novembre: si colloca nella piazza
dell’Erberia a Rialto, presso il Sotoportego
del Bancogiro, la statua del Gobbo di Rialto,
opera di Pietro Grazioli di Salò, allievo del
Sansovino. La statua rappresenta un uomo
curvo che sostiene una scaletta di marmo
bianco per la quale si sale sul tronco di
colonna di granito o Pietra del bando, da
dove i Comandadori leggono pubblicamente
le leggi appena approvate dal Maggior
Consiglio, ovvero condanne, bandi, proclami,
insomma gli atti pubblici della Repubblica.
Restaurato nel 1836 viene dotato
di una barriera di ferro a protezione.
Un’altra Pietra del Bando si trova in Piazza
S. Marco dal 1257 vicino ai Pilastri acritani.
.Bernardo Cappello viene condannato al
bando perpetuo «per aver in Senato fatta
parola di innovazioni nella costituzione
dello stato» [Molmenti II 10].
.Giovanni Andrea Vavassori, detto Guadagnino,
libraio ed editore attivo a Venezia
dal 1522, ma anche incisore e cartografo,
realizza una carta nautica (28,2 x 61) intitolata
Mare Hadriaticum, ovvero una stampa
ricavata da intaglio in legno. La stampa ha
subito grande successo, tanto che viene riprodotta
l’anno successivo e poi ancora
una volta nel 1558 da Matteo Pagano, che
era stato uno dei primi ad applicare l’intaglio
in legno nella riproduzione delle carte
geografiche. Il Pagano ha la sua bottega in
Frezzeria, all’insegna della Fede. La caratteristica
fondamentale della carta di Vavassori
è l’orientazione errata della penisola
(posta in orizzontale), un’impostazione
geografica che comparirà più tardi anche in
altri documenti.
1542
.2 gennaio: l’udinese Beltrame Sachia
occupa la fortezza di Marano nel basso
Friuli, che dal 1513 si trova in mano agli
Imperiali. Da Venezia gli fanno sapere (12
gennaio) di tenere Marano in nome della
Repubblica e non come proprio dominio.
.14 maggio: Nicolò Bernardo viene eletto
procuratore di S. Marco de supra.
.21 luglio: con la bolla Licet ab initio, il
papa Paolo III istituisce la Congregazione romana
del Sant’Uffizio, supremo tribunale inquisitoriale
che vigila sulla pubblicazione e
la lettura dei libri, giudica i delitti contro la
morale e la fede, combatte la riforma protestante
e, più tardi, la stregoneria. Questo
tribunale viene ammesso anche nel territorio
veneziano. Mons. Giovanni della Casa
giunge in laguna in veste di nunzio apostolico
e riesce a costituire il Tribunale dell’Inquisizione
per cui l’inquisizione veneziana,
esistente dal 1249 come tribunale locale
composto da tre nobili laici, passa ora alle
dirette dipendenze di Roma, ma la sua attività
sarà limitata dal fatto che la Repubblica
impone la nomina (1547) di tre magistrati
laici o Savi all’Eresia, che devono partecipare
agli atti dell’inquisizione e approvarli.
Come risultato i processi per eresia
saranno di scarsa importanza a Venezia e la
città continuerà a permettere a forestieri di
diverse fedi religiose di andare e venire a
loro piacimento [Cfr. McNeill 267].
.7 agosto: un prete bestemmiatore viene
posto in berlina fra le due colonne di Marco
e Todaro, un esempio di come sono trattati
i bestemmiatori in laguna.
.22 agosto: vengono arrestati nella casa
dell’ambasciatore francese, per avere svelato
i segreti della Repubblica, Agostino Abbondio
e Nicolò Cavazza. I due saranno
impiccati tra le due colonne della Piazzetta
(settembre), mentre un terzo traditore, Costantino
Cavazza, segretario del Consiglio
dei X, che è sfuggito alla cattura, viene condannato
in contumacia al bando perpetuo
dalla patria. Cavazza aveva rivelato all’ambasciatore
francese che la Repubblica aveva
dato carta bianca ad Alvise Badoer (1540)
per la stipula della pace con i turchi fino
alla rinuncia di Nauplia e Malvasia se questa
fosse una condizione sine qua non ...
l’ambasciatore francese aveva poi spifferato
il fatto ai turchi, che per firmare la pace
avevano posto subito questa condizione ...
427
.24 agosto: muore a Bologna il cardinale
veneziano Gaspare Contarini (1483-1542).
Era stato membro del Maggior Consiglio,
ambasciatore, senatore e aveva scritto tra
l’altro un trattato di politica come il De Magistratibus
et Republica Venetorum in cui la
Repubblica viene descritta come uno Stato
quasi perfetto, con un governo misto che
racchiude in sé tutti i lati positivi del regime
monarchico aristocratico e repubblicano. Il
Maggior Consiglio viene paragonato alle
assemblee popolari delle democrazie antiche,
sebbene composto soltanto da nobili,
mentre il doge viene rappresentato come un
monarca e nel suo complesso la Signoria
garantisce la felicità dei suoi sudditi.
.31 agosto: passano sulla città stormi di
cavallette.
.24 settembre: nel quadro della ristrutturazione
del sistema difensivo e quindi per
adeguarlo alle nuove tecniche belliche, si
istituisce la magistatura dei Provveditori alle
Fortezze con giurisdizione sulle fortificazioni
dello Stato da mar, compito prima affidato
al Collegio dei Savi. Sono due membri poi
portati a tre nel 1579 e hanno l’incarico della
costruzione, manutenzione, armamento
e approvvigionamento delle fortezze e opere
di fortificazione in genere nel Dogado e
in tutto lo Stato da terra e da mar. La cura o
costruzione di forti in grado di resistere
all’attacco turco in attesa dei rinforzi portati
dalla flotta è la migliore strategia possibile
messa in atto dalla Repubblica per mantenere
i possessi di quanto è rimasto del
suo dominio marittimo.
.15 dicembre: si delibera che a Rialto,
così come avviene in Piazza S. Marco, nel
dopo pranzo un religioso a tale effetto stipendiato,
salga su uno sgabello e faccia una
predica, durante la quale è vietato a chiunque
di esercitare il proprio mestiere.
.Dicembre: la famiglia Cappello innalza
la facciata maggiore della Chiesa di Santa
Maria Formosa.
1543
.26 gennaio: si amplia il Collegio alle
Acque [v. 1505].
.15 marzo: Tommaso Contarini viene
eletto procuratore di S. Marco de citra.
.11 maggio: stante i tempi piovosi la Festa
della Sensa è rimandata di una settimana.
.Maggio: si completa il restauro della
Chiesa dei S. Apostoli.
.12 settembre: il Consiglio dei X decreta
l’inizio dei lavori per la costruzione del Forte
di Sant’Andrea, così detto perché edificato
nella zona del Convento di S. Andrea, sorto
nel 1199. La costruzione è affidata all’architetto
militare Michele Sanmicheli, che si
avvale della collaborazione tecnica militare
del nobile Antonio da Castello, colonnello e
capitano sopra le artiglierie della Repubblica.
L’idea di costruire il forte nasce dall’esigenza
di ristrutturare completamente i
due complessi fortificati di S. Nicolò [detto
anche Forte di Castel Vecchio] e S. Andrea
[detto anche Forte di Castel Nuovo, di cui
non resteranno tracce nel 21° sec.], tra i
quali si stendeva «una cadena grossa de
ferro» per chiudere quel tratto di laguna,
mentre durante la guerra di Chioggia (1378-
9), per difendere l’imboccatura del porto, o
meglio sbarrare l’ingresso del porto, si metteranno
tre catene nello spazio acqueo tra i
due forti sorrette da zattere armate dette
Gagiandre.
Essendo però le casse dello Stato in precarie
condizioni, si sceglie di ristrutturare per
primo il Forte di S. Andrea nell’isola delle
Vignole, trasformandolo in fortezza e dotandolo
di 42 cannoni piazzati a filo d’acqua.
In seguito sarà
ristrutturato anche il Forte
di S. Nicolò con un corpo
centrale merlato. Il Forte
di S. Andrea, come quelli
della laguna, sarà generalmente
tenuto disarmato
e senza una guarnigione
stabile e le artiglierie
custodite in Arsenale:
Forte di S. Nicolò 74 pezzi,
Forte dov’è il Murazzo 5,
428
Forte di Poveglia 5, Forte della Chebba 5, Forte
del Porto di Malamocco 5, Forte di S. Pietro in
Volta 5, Forte di Caroman 5, Forte della Lova
24, Forte di Brondolo 5.
La polvere da sparo per il Forte di S. Andrea
e il Forte di S. Nicolò è prima conservata in
Arsenale e dopo l’incendio delle polveri
(1569) sistemata nelle polveriere di S. Lazzaro
e di S. Secondo, mentre per gli altri
forti è custodita nell’isola di Santo Spirito.
In caso di pericolo si montano alla svelta le
artiglierie e si invia un adeguato numero di
bombardieri [v. 1500] assieme a un gruppo
di Arsenalotti in veste di assistenti. Il Forte
di S. Andrea non sparerà che una volta sola,
nel 1797, perché alla sicurezza della città
basta ed avanza la flotta che pattuglia incessantemente
il Golfo di Venezia.
Ecco la descrizione del Forte di S. Andrea di
Tommaso Temanza [v. 1778]. «La fronte di
questo castello ha cinque facce; quella di
mezzo è come un bastione rotondo, con sue
cortine laterali, che sugli estremi ripiegano
all’indietro, e formano le due testate. Nel
mezzo del bastione risalta in fuori una
ornatissima porta di tre archi [...] L’arco di
mezzo è aperto a uso ingresso; gli altri due
sono chiusi ma tengono cannoniere per due
pezzi d’artiglieria. Ha il bastione otto cannoniere
per parte, sette per ciascheduna
delle cortine [cinta murarie] e cinque ad
ognuna delle due testate. Sicché in tutto vi
sono quaranta cannoniere, oltre le due laterali
alla porta ...». Il Forte sarà completato
da Francesco Malacrida nel 1571. In seguito
subirà un degrado a cui sarà posto fine con
il restauro decennale completato nel 1995.
.29 settembre: non si possa noleggiare
nave forestiera che non abbia fatto scalo
scaricando in Venezia.
.27 novembre: si elegge il Depositario alla
Cassa della Zecca [v. 1522].
.La Fortezza di Marano, nel basso Friuli,
occupata dai tedeschi nel 1513, ritorna in
potere della Repubblica [Cfr. Musatti 53].
1544
.8 febbraio: la Scuola Grande di S. Marco
si adorni di un portale di bronzo.
.25 novembre: la giustizia veneziana stabilisce
che a chi ruba la prima volta siano
mozzate le orecchie, la seconda la punta
del naso, la terza cavati gli occhi, se non
impiccato.
.20 dicembre: aggravio dei dazi.
.Il Sanmicheli ricostruisce nell’Arsenale
il deposito del Bucintoro.
.Si completa l’erezione del campanile di
S. Sebastiano progettato dallo Scarpagnino.
1545
.12 gennaio: si demolisce una casa presso
la Torre dell’Orologio per allargare la Merceria.
.17 gennaio: si istituiscono i Signori di
Notte al Civil con competenze civili e penali
derivate dai Signori di Notte al Criminal, e
dall’antichissimo ufficio dei Capisestiere,
contemporaneamente abolito. In particolare
essi sono competenti su inquilini morosi
e sfratti, ingiurie, frodi commerciali, mancata
consegna di merci trasportate (trasmessi),
casi di gente malfamata e altre materie
che non comportano pena corporale o
di bando; possono emettere condanne penali
entro limiti determinati e mandati di
arresto (cartoline). Compiono sequestri e
conseguenti aste, esaminano testi per rogatorie,
danno esecuzione a sentenze de foris e
429
a sentenze estere di autorità laiche ed ecclesiastiche.
Esercitano la supplenza di altri
magistrati la cui attività è sospesa nei periodi
di ferie e in vacanza di dogado, limitatamente
agli atti indifferibili e salvo ratifica
[Cfr. ASV documento 53115].
.13 maggio: al termine della pena i frustati
da S. Marco a Rialto non si fermino a
baciare il gobbo, ma la croce sulla colonna
all’uopo innalzata.
.5 agosto: la Repubblica delibera di tener
sempre disponibile una flotta di riserva di
cento galee sottili, pronta ad essere allestita
in ogni caso di emergenza, ed istituisce uno
speciale Collegio della Milizia da Mar, incaricato
di provvedere all’arruolamento delle
ciurme che devono essere composte da
uomini liberi, forniti dai ceti popolari della
Dominante e del Dogado riuniti in arti,
scuole laiche (tra queste sono dichiarate
comprese anche le Scuole Grandi) e traghetti,
con il contributo anche della Terraferma
[Cfr. ASV documento 52859].
.17 ottobre: sul Ponte di S. Marcial
[sestiere di Cannaregio] si celebra la solita
lotta tra Nicolotti e Castellani. I Nicolotti
sono battuti e scoppia un pandemonio: dai
tetti si scagliano tegole contro i Castellani,
si snudano le spade e molte persone rimangono
uccise o soffocate o annegate.
.3 novembre: chi abbia ottenuto pubblico
denaro per costruire vascelli non sia obbligato
a restituirlo prima di 5 anni.
.9 novembre: muore il doge Pietro Lando
e viene sepolto nella Chiesa di S. Antonino
a Castello, abbattuta (1807) durante
la dominazione francese per realizzare i
Giardini. I suoi resti saranno dispersi.
.Si elegge il 79° doge, Francesco Donà
dalle Rose (24 novembre 1545-23 maggio
1553). Ha 77 anni e ha fatto studi letterari.
Si è distinto come soldato, ambasciatore e
podestà di diverse città, infine come procuratore.
Durante il suo dogado si interessa
come mai è stato fatto fino ad ora della laguna,
anche perché i Correttori della sua
Promissione hanno inserito appositi obblighi,
oltre a quello di non potere da solo leggere
alcuna lettera pubblica, ovvero conferire
due volte al mese con i Savi alle Acque
sulle condizioni e sui problemi della laguna.
Il doge si interessa anche dei lavori per
il rinnovamento della città e così l’esistente
ordinanza di provvedere a riparare le rive con
palizzate o con blocchi di pietra adesso prevede
solo l’uso della pietra per realizzare le
fondamente [v. 1531].
.26 novembre: Nicolò Priuli viene eletto
procuratore di S. Marco de ultra.
.18 dicembre: di notte, a causa dell’intenso
gelo che non consente alla malta fresca di
far presa come sanno tutti i bravi muratori,
crolla la volta della costruenda Pubblica
Libreria iniziata nel 1536 al posto di una fila
di alloggi e di botteghe. Il Sansovino viene
giustamente processato e incarcerato. Soltanto
per intercessione di personaggi autorevoli
come i suoi amici Tiziano e Aretino
sarà liberato, ma costretto a pagare i danni.
Poi riprenderà il lavoro e lo continuerà fino
al 27 novembre 1570, quando morirà.
.Dicembre: fondazione della nuova Chiesa
della Pietà [sestiere di Castello] dedicata a
santa Maria della Visitazione. In origine piccolo
oratorio sorto davanti all’ultimo ospizio
sponsorizzato dalla Republica, la chiesa viene
costruita dal Massari (1744-5) e consacrata
il 14 settembre 1760. Affrescata dal Tiepolo,
diventa «una delle più importanti, se non
la maggiore sala di concerto della città»
[Franzoi 486]. Infatti, la chiesa svolge il doppio
ruolo di ambiente adibito al culto e agli
incontri musicali e sarà considerata la chiesa
di Antonio Vivaldi [v. 1741] che insegnerà
nel vicino Spedale della Pietà. La chiesa ha cinque
altari e una facciata neopalladiana completata
nel 1906.
.Si fonda a Padova l’Orto Botanico Universitario
per introdurre specie esotiche.
.Il Sansovino completa il
Palazzo della Zecca a S. Marco cominciato
nel 1537. In seguito, dismessa
la Zecca, l’edificio
ospiterà la Marciana [v.
1468].
.In Campo dei Frari
viene murata una targa in
memoria di Urbano Bolzani
(Belluno 1442-Venezia
1524) che dal 1473 al 1489
visitò la Tracia, la Grecia, la
Siria, l’Arabia, la Palestina e
430
l’Egitto e dei suoi viaggi scrisse un’importante
relazione che è andata perduta.
Tornato a Venezia, scrisse una grammatica
greca.
.Il prete Francesco Fabrizio è accusato di
sodomia per cui viene prima decapitato e
poi bruciato.
1546
.11 dicembre: per l’incolumità dei passanti
non si tolleri il gioco del pindolo per le
strade e sulle piazze. Per fare questo gioco
servono un pezzetto di legno di circa 12 cm
(il pindolo) e un bastone lungo 4-5 volte
tanto. Si posa a terra un sasso e vi si appoggia
il pindolo, che viene colpito ad un’estremità
con forza, dall’alto in basso. Il pindolo
schizza in aria e a questo punto deve
essere colpito al volo con il bastone per scagliarlo
il più lontano possibile. Il gioco è
poi più complesso, di fatto è l’antenato del
baseball, ma a Venezia i ragazzi lo semplificano,
limitandosi a questa prima fase.
.Si decreta di costruire le Fondamente
Nove da S. Giustina a S. Alvise, ma l’opera
arriverà alla Sacca della Misericordia e non
oltre. Nel 1589 si decreterà di farle in pietra.
Danneggiate dalla bufera del 20 settembre
1766 esse saranno prontamente restaurate.
1547
.18 gennaio: muore a Roma il cardinale
Pietro Bembo. Nato a Venezia nel 1470 da
nobile famiglia, seguì il padre in numerosi
viaggi e missioni, fu avviato agli studi
umanistici, trasferendosi a Messina per studiare
il greco. Attorno a lui si formò un circolo
letterario. Collaborò con Aldo Manuzio
nell’impostazione programmatica della
celebre tipografia, curando la stampa di
numerosi testi, tra cui le Rime del Petrarca
(1501) e la Divina Commedia di Dante (1502).
Visse alle corti di Ferrara e poi di Urbino,
dove cominciò la carriera ecclesiastica. Fu
segretario del papa Leone X (1513-21), poi
ritornò a Venezia e si trasferì a Padova, convivendo
con la Morosina, la madre dei suoi
tre figli (Lucilio, Torquato ed Elena). Alla
morte della Morosina (1535) si trasferì a
Roma dove venne creato cardinale (1539).
Nei quattro anni successivi fu eletto vescovo
di Gubbio e poi di Bergamo. Tra i suoi
scritti le Prose della volgar lingua (1525), gli
Asolani (1530). Come storiografo pubblico
scrisse Historiae Venetae [v. 1° settembre
1486 e 26 settembre 1530].
.Gennaio: escavo del Canal Grande e di
molti rii.
.29 giugno: gli osti siano esentati dal dazio
sul vino.
.25 novembre: regolazione del fiume
Brenta [v. 1540].
.3 dicembre: si demoliscano le fabbriche
abusive sorte a S. Marco presso i magazzini
di Terranova (poi Giardinetti reali).
.Inizia l’escavo del Canale di S. Spirito
per collegare l’Arsenale con il Porto di Malamocco;
il lavoro sarà completato soltanto
nel 1726.
1548
.26 febbraio: in Campo S. Polo due sicari
inviati da Cosimo de’ Medici uccidono
Lorenzino de’ Medici e lo zio materno
431
Alessandro Soderini, entrambi colpevoli di
aver assassinato (1537) Alessandro de’
Medici detto il Moro. Su di loro pendeva da
anni una taglia.
.1° aprile: nevica.
.6 settembre: l’Historia del Bembo sia
riveduta dai Riformatori dello Studio di
Padova e pubblicata.
.10 novembre: chi può mantenere i figli
non li affidi all’Ospedale della Pietà.
.12 ottobre: Tommaso Mocenigo viene
eletto procuratore di S. Marco de supra.
.Dicembre: i bombardieri restaurano l’altare
di santa Barbara a S. Maria Formosa.
.Spedizione contro i pirati.
.Si restaura il Campanile di S. Marco.
.Si istituisce l’organo giudiziario detto
Collegio dei XII. È formato da 12 giudici
uscenti della Quarantia al Criminal ed ha
la competenza di giudicare in via definitiva
le cause fino a 400 ducati. Nel 1780 i
membri sono portati a 15 e la competenza
a 800 ducati.
.Confronto tra Venezia e le maggiori
città della terraferma:
Venezia
150.000
Verona
52.109
Brescia
42.660
Padova
32.025
Vicenza
21.268
Bergamo
17.207
Treviso
11.798
Crema
10.689
In totale gli abitanti del Dogado e della terraferma
sono 1.588.741.
1549
.16 gennaio: si pubblica un Indice dei
libri proibiti.
.18 gennaio: erezione della Scuola degli
Stampadori e Libreri presso la Chiesa di S.
Giovanni e Paolo.
.17 febbraio: omicidio eccellente a Murano
durante una festa da ballo in casa del
podestà Marco Venier. Viene ucciso il duca
della Ferrandina, Antonio Castriota.
.6 maggio: si invita Jacopo Gastaldi a
dipingere una nuova mappa dell’Africa in
Palazzo Ducale a seguito delle nuove scoperte
geografiche. Alcuni anni dopo (9 agosto
1553) lo stesso pittore ridipingerà la
mappa dell’Asia.
.29 maggio: Girolamo Pesaro viene eletto
procuratore di S. Marco de ultra.
.1° agosto: in Canal Grande, di fronte
alla Chiesa di S. Marcuola, i tre fratelli
Giovanni, Nicolò e Tristano Savorgan, aiutati
dai loro domestici, uccidono a schioppettate
il conte Luigi Dalla Torre e feriscono
altri che erano con lui.
.Il Senato, nella sua lotta contro il lusso,
impone (13 settembre) la semplicità nelle
carrozze e nei cocchi (il decreto sarà reiterato
l’8 ottobre 1562) e proibisce ai rettori (25
novembre) di essere accompagnati da oltre
sei nobili o da donne non parenti; inoltre,
intima loro di non dare feste o giostre a Palazzo,
di non scambiare doni con alcuno, di
non usare arazzi e stoffe d’oro e d’argento.
.20 ottobre: muore a 80 anni Trifon
Gabrielli, detto il Socrate veneziano.
432
.25 novembre: per il freddo gela il Canale
della Giudecca e si va a piedi fino alle
Zattere. C’è anche una grave carestia e la
città si riempie di mendicanti.
1550
.8 gennaio: Marcantonio Trevisan, futuro
doge, viene eletto procuratore di S. Marco
de ultra.
.19 maggio: i notai ricordino ai testatori le
povere convertite della Giudecca [v. 1533].
.13 giugno: si aggravino le pene a chi
osasse snudare le mani senza provocazione.
.1° luglio: rettificazione del confine con i
turchi a Zara.
.7 luglio: regolazione delle prove di nobiltà.
.22 agosto: i marrani non possono risiedere
a Venezia, però sia lecito commerciare
con loro. I marrani sono gli ebrei sefarditi
(spagnoli e portoghesi) convertitisi al cristianesimo
per libera scelta o per coercizione,
cioè come conseguenza della persecuzione
degli ebrei da parte dell’inquisizione
spagnola. Molti di questi ultimi manterranno
le loro tradizioni ancestrali, professandosi
pubblicamente cattolici, ma restando
in privato fedeli al giudaismo. Ufficialmente
tollerati, subiscono persecuzioni popolari,
provocate dall’invidia per la loro ricchezza
derivata dalla loro attività di usurai.
.25 ottobre: sia onorato il re di Boemia al
suo passaggio. Giovanni Battista Ramusio
pubblica Delle Navigationi et Viaggi.
.21 novembre: acqua alta, tuoni spaventosi
e fortissima mareggiata, «il mare si
alzò ad una altissima altezza».
.I Gesuiti aprono a Venezia il loro primo
collegio. Dopo la visita apostolica del 1581
saranno chiamati a dirigere per circa un decennio
il nuovo seminario ducale lasciato
in seguito ai Somaschi, che manterranno
l’incarico fino alla soppressione dell’istituto
durante la dominazione francese (1806).
La Compagnia dei Somaschi (in origine Compagnia
dei servi dei poveri derelitti) era stata
fondata dal patrizio veneziano Gerolamo
Emiliani, che si occupava dell’istruzione
religiosa dei fanciulli e dell’assistenza ai
bisognosi.
1551
.10 gennaio: Filippo Tron viene eletto
procuratore di S. Marco de supra.
.19 marzo: da una delibera del Maggior
Consiglio apprendiamo che in ciascun sestiere
si trova un cason, ovvero un carcere
destinato ai debitori e agli accusati di lievi
delitti [Cfr. Tassini Curiosità ... 141].
.23 marzo: per la lotta al lusso si decide
che la dote delle spose non oltrepassi i
5mila ducati.
.10 settembre: non si costruiscano baracche
intorno ai pozzi.
.19 settembre: per controllare il corso e
il cambio delle monete nonché il prezzo
dei metalli preziosi e per reprimere la circolazione
di monete false e di quelle estere
vietate si creano due Provveditori sopra
Ori e Monete. Nel 1582, quando la Zecca
passerà alle dipendenze del Senato, il loro
numero sarà portato a tre. Alla fine del 17°
sec. si troveranno eletti in numero di cinque.
In particolare, questi magistrati controllano
che l’oro, monetato o no, abbia lo
stesso corso di quello fissato dalla Repubblica;
ad essi spetta la giurisdizione contro
gli spacciatori di oro a prezzo non legale,
la lotta contro l’ingresso in Venezia dell’oro
non buono. Negli anni successivi le
competenze dei Provveditori saranno ampliate.
Per esempio, nel 1609 avranno l’obbligo
di accertarsi dell’osservanza delle
norme sul corso delle monete nella capitale
e nelle città suddite; nel 1618 passerà ad
essi (al posto dei Provveditori in Zecca) la
sorveglianza sui pesi e le bilance destinate
a saggiare l’oro; nel 1629, infine, avranno
competenza nella vendita delle partite e
valute del Bancogiro [v. 1584]. I Provveditori
non saranno più eletti dopo il 1734
perché sostituiti da un Inquisitore Sopra Ori
e Monete che s’incontra già ad intermittenza
dal 6 dicembre 1681 e che in seguito
verrà affiancato da due Deputati agli Ori e
Monete. L’inquisitore regola e cura il corso
delle monete d’oro e d’argento, nazionali
od estere, vigila a che ogni moneta nei
pagamenti sia accettata nella quantità fis-
433
sata dalle leggi, che i pagamenti fatti dalle
città soggette alla Repubblica a mezzo di
cambiali, per un importo superiore ai 300
ducati, avvengano attraverso il Bancogiro,
e vigila infine sull’esportazione di oro e
argento.
.21 novembre: tuoni e forte mareggiata.
.Il fabbisogno di Costantinopoli cresce a
causa dell’aumento demografico e il governo
turco non concede più licenze per
navigare e commerciare nel mar Nero: viene
a mancare così per Venezia una delle
più importanti fonti di approvvigionamento
di grano.
1552
.20 gennaio: Lorenzo Rocca è nominato
22° cancellier grando.
.26 marzo: la Scuola di S. Teodoro è dichiarata
Scuola Grande.
.25 luglio: andando deserte per il caldo
le sedute del Maggior Consiglio si aprano
due nuovi poggiuoli nella sala.
.1° agosto: celebre festa mondana alla
Giudecca offerta dal cardinale Grimani in
onore del suo collega Ranuccio Farnese,
mecenate e uomo di grande rettitudine.
.Muore a Venezia il beato Matteo da Bascio
(un piccolo paese delle Marche, vicino
a Montefeltro), fondatore dei Cappuccini.
Il frate era stato una prima volta a Venezia
nel 1535 e poi vi si era fermato a partire dal
1549. La salma viene traslata nella Chiesa di
S. Francesco della Vigna.
.Censimento: i veneziani sono 158.069
[Cfr. Beltrami 38]. Questo censimento non è
citato nel prospetto fornito da un altro studio
[Cfr. Contento 87].
1553
.15 aprile: si decreta l’abolizione dei
banchetti delle scommesse a Rialto.
.23 maggio: muore il doge Francesco
Donà ed è sepolto ai Servi. In seguito, il
corpo sarà trasferito (1817) nella piccola
cappella della villa Donà delle Rose a
Mareno di Piave, presso Conegliano.
.Si elegge Marcantonio Trevisan 80° doge
(4 giugno 1553-31 maggio 1554). Ha 78
anni, è scapolo e bigotto, ma onestissimo.
Ha fatto esperienze diplomatiche al seguito
del padre ed è stato poi governatore di
Cipro e infine procuratore. Del suo Dogado
si ricorda il suo invito al Consiglio dei X di
far cessare balli, rappresentazioni teatrali e
feste varie dopo mezzanotte.
.6 giugno: Stefano Tiepolo viene eletto
procuratore di S. Marco de ultra.
.9 agosto: Jacopo Gastaldi delinea una
nuova mappa dell’Asia in Palazzo Ducale.
.16 agosto: si riforma la procedura civile
e poi si crea (29 ottobre) la magistratura dei
Conservatori ed Esecutori alle Leggi. Sono tre
membri che hanno il compito di eseguire e
far osservare la legge fondamentale sul foro
veneto emanata il 29 aprile 1537 nonché
tutte le altre fatte o da farsi in detta materia
[Cfr. Da Mosto 79].
.10 ottobre: tre scosse di terremoto.
.19 ottobre: muore a Venezia il pittore
Bonifacio de’ Pitati, detto Bonifacio
Veronese (1487-1553).
.28 novembre: Tommaso Rangone, medico
filologo ravennate, scopre il metodo di
vivere oltre 120 anni. Egli peraltro, scriverà il
cronista, morirà a soli 94 anni [v. 1577]. L’Ateneo
Veneto lo celebrerà con l’erezione di un
busto in bronzo (opera di A. Vittoria) collocato
sulla parete di fondo dell’Aula Magna.
.Si stabilisce che ciascuno dei 41 elettori
del doge deve essere approvato a maggioranza
dal Maggior Consiglio.
1554
.23 aprile: muore a Venezia la poetessa
Gaspara Stampa (1523-54), la voce più autentica
e spontanea della poesia erotica italiana
del 16° secolo. Era nata a Padova da
famiglia milanese. Rimasta orfana di padre
si era presto trasferita a Venezia con la
madre, il fratello e la sorella (1531). Frequentava
artisti, poeti e letterati nei loro
ridotti. Nel suo stesso salotto faceva musica
e poesia. Era bella, colta e spiritosa. Ebbe
molteplici affetti e un grande amore celebrato
nel suo canzoniere. Secondo la legge
era una meretrice perché una donna non
sposata che ha relazioni con uomini è ritenuta
una meretrice o cortigiana. Pochi mesi
dopo la sua morte la sorella farà pubblicare
le Rime.
.17 maggio: Marcantonio Venier viene
eletto procuratore di S. Marco de citra.
.31 maggio: si ammala e muore il doge
Marcantonio Trevisan, che poco prima era
stato celebrato in un dipinto del Tiziano. È
sepolto a S. Francesco della Vigna.
.Si elegge Francesco Venier, 81° doge (11
giugno 1554-2 giugno 1556). Ha 65 anni. È
stato mercante in Siria e senatore. Da doge
lo si ricorda sempre malato e gran mangione.
Inoltre, lo sfoggio che ama fare del lusso,
proprio quando il Dogado è colpito da
un periodo di carestia, gli aliena eventuali
simpatie e la gente inizia presto ad odiarlo
e a riternerlo responsabile della situazione
economica sfavorevole. Un dipinto di Palma
il Giovane lo ritrae nell’atto di presentare
a Venezia le città suddite di Brescia, Udine,
Padova e Verona.
.19 agosto: muore il patriarca Gerolamo
Querini al quale succede (21 agosto) Pietro
Francesco Contarini.
.16 novembre: non si spenda moneta
d’argento forestiera.
.24 novembre: il duca di Brunswick visita
la città.
.Spedizioni in Adriatico contro i corsari
e scontri ad Otranto.
.Bacchiglione e Brenta recano ancora
danni alla laguna di Chioggia e Cristoforo
Sabbadino suggerisce di costruire una triplice
parete di grisiole a dividere le acque
434
del Canal del Toro da quelle della laguna.
1555
.6 aprile: privilegio a Pietro Loredan per
un almanacco ad uso dei marinai.
.26 maggio: regolazione dei compromessi
nelle liti fra parenti.
.10 ottobre: non si scarichino rovinazzi in
laguna fuori dei luoghi stabiliti.
.25 dicembre: muore il patriarca Pietro
Francesco Contarini. Gli succederà (25 gennaio
1556) Vincenzo Diedo.
.Dicembre: per dare una sede alle magistrature
preposte al commercio si compiono
le Fabbriche Nuove di Rialto su progetto
del Sansovino. Paolo Veronese dipinge
nella Chiesa di S. Sebastiano.
.Ricostruzione della piccola Chiesa di S.
Angelo [alla Giudecca] e dell’annesso monastero
ad opera dei Carmelitani, che lasceranno
(1559) l’isola di Sant’Angelo della
Concordia (poi detta Sant’Angelo delle
Polveri), per trasferirsi qui. Il complesso
era stato abbandonato dai Cappuccini e la
nuova chiesa sarà consacrata nel 1600. Nel
1768 il convento sarà soppresso e in seguito
chiuderà anche la chiesa, che verrà però
riaperta al culto come oratorio privato [v.
1889]. Questa chiesa non si deve confondere
con l’omonima Chiesa di S. Angelo [v. 920]
oppure con la Chiesa di S. Angelo degli Zoppi,
entrambe erette in Campo S. Angelo
[sestiere di S. Marco]. Quest’ultima, sorta
originariamente come oratorio della famiglia
Morosini (X sec.) viene in seguito concessa
(1° novembre 1392) alla Scuola degli
Zoppi, una confraternita di marinai invalidi
sorta in quello stesso anno. La Chiesa di S.
Angelo degli Zoppi, che sarà rinnovata nel
1530, ha un grande Crocifisso (molto venerato),
una scultura lignea dalle caratteristiche
sansoviniane ed una serie di piccoli
dipinti della Via Crucis, opera di Vincenzo
Cherubini; sul tetto una campanella con
croce a banderuola.
.Abdicazione di Carlo V: la corona di
Spagna passa al figlio Filippo II e quella di
Germania al proprio fratello Ferdinando I
d’Asburgo.
.Censimento: i veneziani sono 159.467
[Cfr. Beltrami 38]. Un altro studio ci dice
435
che sono 159.867, annotando: «Cifre riferite
da alcuni codici del secolo XVII e XVIII, di
carattere privato; non compresi ricoverati e
forestieri» [Contento 87]. Il codice Donà
[Museo Correr] ci dice che, escludendo i
forestieri, gli abitanti sono 158.897; ecco il
dettaglio [in Contento 40]:
Homini 48.353
Donne 55.422
Putti 49.923
Frati 2.688
Monache 2.588
Zudei 923
159.897
.Origini del giornalismo a Venezia: la
Repubblica fa circolare dei quaderni manoscritti
nei quali, come negli avvisi, sono
riportate le notizie che possono maggiormente
interessare gli uomini politici. L’usanza
sembra risalire al 1536, ma il più antico
documento di questo tipo è del 1555 e
si trova al Museo Correr. Questi quaderni
sono redatti da funzionari: una specie di
servizio giornalistico di stato, fatto con lo
scopo di tenere gli agenti diplomatici al
corrente di avvenimenti e problemi che
possono avere attinenza con la condotta
della repubblica.
1556
.2 aprile: una donna a S. Stefano partorisce
7 figli. Grande scalpore in città.
.6 aprile: Priamo da Lezze viene eletto
procuratore di S. Marco de citra.
.18 aprile: la vedova del re di Polonia
Sigismondo I in visita a Venezia.
.2 giugno: muore il doge Francesco Venier,
sepolto nella chiesa di S. Salvador.
.Si elegge Lorenzo Priuli, 82° doge (14
giugno 1556-17 agosto 1559). Ha 67 anni. Si
è distinto come podestà in varie città e
come diplomatico in diverse missioni. È
sposato e sua moglie diventa dogaressa con
grandi feste, ma poi il suo breve dogado
conoscerà peste, carestia e inondazioni.
.Settembre: muore il pittore veneziano
Lorenzo Lotto (1480-1556), grandissimo ritrattista.
È soprattuto attivo a Bergamo e
nelle Marche, perché a Venezia si scontra
con un ambiente dominato da Tiziano,
troppo lontano dalla sua arte. Bloccato da
ostracismo riceverà da Venezia la richiesta
di tre soli dipinti: la pala d’altare S. Nicola
in gloria (1529), per la Chiesa del Carmine;
l’Elemosina di Sant’Antonio (1542) per la
Chiesa di S. Giovanni e Paolo; Madonna e santi
(1546) per la Chiesa di San Giacomo da l’Orio.
Un quarto dipinto, Il giovane malato (1527),
è consevato all’Accademia.
.10 ottobre: la Repubblica vara la modernizzazione
dell’agricoltura attraverso l’istituzione
permanente di tre Provveditori sopra
Beni Inculti per estendere le bonifiche e
migliorare l’irrigazione dei terreni di cui
era stato grande fautore il veneziano Alvise
Cornaro (1484-1566), proprietario di terre
poste al confine tra il padovano e l’area
lagunare. Sorti provvisoriamente nel 1541,
proprio seguendo le idee del Cornaro,
adesso i Provveditori ricevono un compito
ben preciso, quello di studiare il modo
migliore «di asciugare, irrigare e ridurre
fruttuosi i luoghi paludosi e non coltivati»
[Molmenti III 18]: le finalità di questa magistratura
sono quelle della bonifica agraria
allo scopo di aumentare la superficie coltivata
e stimolare gli investimenti privati nel
miglioramento dell’agricoltura, considerato
che si trovano «molti luoghi inculti» non
solo nei territori di Padova, Vicenza,
Verona, Asolo e Rovigo, ma anche in Istria.
Il progressivo aumento del prezzo del
grano incoraggia lo spostamento dei capitali
dalla mercatura alla terra. Viene ad
essere disatteso il principio tradizionale
veneziano di coltivar el mar e lassar star la
tera. Così, si comincia a dare «opera a bonifiche,
a irrigazioni, a miglioramenti nella
manutenzione dei boschi, nella coltivazione
dei campi e nell’allevamento del bestiame»
[Molmenti III 18].
.16 ottobre: Francesco Contarini viene
eletto procuratore di S. Marco de supra.
.19 ottobre: si rimedi al disordine degli
archivi di Palazzo.
.21 ottobre: muore a Venezia Pietro Aretino
(nato ad Arezzo nel 1492) mordace critico,
assai temuto dai potenti per la sua
penna velenosa, tanto da guadagnarsi il
soprannome di flagello dei principi. Era
giunto a Venezia il 25 marzo 1527, siste-
436
mandosi a Rialto a Palazzo Bollani, sulla
Riva del Carbon, dove ben presto si forma
una corte di artisti (tra cui Tiziano) e cortigiane,
e quella casa sul Canal Grande,
diventa, si dice, il centro della cultura e del
vizio. È in questo ambiente che nasce (agosto
1535) la Tariffa delle puttane di Vinegia,
un dialogo in terza rima in cui un gentiluomo
veneziano (forse Lorenzo Venier) illustra
ad un amico forestiero pregi e difetti,
citandole una per una, delle cortigiane
veneziane e delle più abili ruffiane. La più
famosa di queste cortigiane è Zaffetta, la
protagonista del poemetto Il Trentuno della
Zaffetta in cui un amico dell’Aretino, forse
il patrizio Lorenzo Venier, per vendicarsi
della bella Zaffetta, che una sera lo ha
respinto, la invita un giorno a Chioggia
per trascorrere un’allegra giornata e poi
alla sera la fa possedere da 31 ospiti, uno
dopo l’altro. Un’altra pubblicazione fatta
per divertire, ma che funziona anche da
guida, è il Catalogo de tutte le principali et
più honorate cortigiane di Venetia, che presenta
210 cortigiane di ciascuna delle quali
si dà nome, indirizzo e tariffa. Scopriamo
così che Antonia, ai Servi, chiede 6 scudi,
Andriana a S. Fosca, ma anche altre, si accontenta
di 1 scudo e a Chiaretta, al Ponte
dell’Aseo, si può dare quello che si vuole.
Pietro Aretino «all’ombra della libertà veneta,
poté senza pudore e senza coscienza
lodare ed esaltare coloro che lo regalavano
di denaro, di gioielli, di vesti, e offendere e
calunniare chi sdegnava pagargli simili
tributi» [Molmenti II 257].
.Dicembre: si registra in questo mese
l’apparizione di una cometa, l’infuriare
della peste, che uccide molte persone, la
precisazione che i Procuratori di S. Marco
devono rimanere solo nove in conformità
alle antiche leggi, TIZIANO la notizia VECELLIO che P. Veronese
dipinge nella Pubblica QUILibreria e in Palazzo
Ducale. PER NOVE LUSTRI ABITÒ E MORÌ NEL MDLXXVI
.Si fortifica VENEZIAil NEL Friuli IV CENTENARIO e la città di Udine
per le minacce dei turchi. POSE
.Alvise Negro, detto Cordellina, decapitato
e bruciato per avere tenuto a lungo
rapporti carnali con la propria figlia, che
viene invece condannata all’ergastolo.
1557
.23 gennaio: il riminese Paolo Ramusio il
Giovane, funzionario al servizio di Venezia
è incaricato di scrivere la storia della conquista
di Costantinopoli nel 1204.
.16 marzo: Tommaso Contarini viene
eletto procuratore di S. Marco de citra.
.4 aprile: chi si trova agli arresti domiciliari
per debiti possa uscire di casa in occasione
della Pasqua e del Natale.
.30 maggio: Girolamo Priuli, che sarà poi
doge, viene eletto procuratore di S. Marco de
ultra.
.31 maggio: regolazione del commercio
del ferro con l’Austria.
.27 giugno: lo scultore Alessandro Vittoria
lavori per la Scuola Grande di S. Giovanni
Evangelista.
.28 giugno: pene agli usurpatori di beni
comunali e strade pubbliche.
.15 luglio: gli zingari non possono entrare
in territorio veneto.
.3 agosto: Bernardino Venier viene eletto
procuratore di S. Marco de citra.
.Muore il letterato trevigiano Giovan
Battista Ramusio (1485-1557), umanista, già
confidente del doge, segretario del Consiglio
dei X, collaboratore di Aldo Manuzio,
bibliotecario della Repubblica, autore di tre
volumi intitolati Delle Navigationi et Viaggi,
dove traccia mappe e descrive con grande
precisione luoghi mai visitati, servendosi
di memoriali e testimonianze ricevute
attraverso i canali diplomatici.
.La cerimonia d’incoronazione della
dogaressa Zilia Dandolo (moglie del doge
Lorenzo Priuli) raggiunge il top nello sfarzo
degli apparati, degli abbigliamenti e della
durata: si ballerà per due giorni di seguito
nella Sala del Maggior Consiglio. La festa
437
di quest’anno sarà emulata da quella per la
dogaressa Morosina Morosini, moglie del
doge Marino Grimani [v. 1595]. La prima
cerimonia di incoronazione della dogaressa
era stata quella della moglie del doge Lorenzo
Tiepolo [v. 1268], l’ultima, dopo una
parentesi di assenza di tali feste, per problemi
di erario e contenimento del lusso,
sarà, eccezionalmente, quella di Elisabetta
Querini, moglie del doge Silvestro Valier
(1694-1700), grazie alla vittoria sui turchi di
Francesco Morosini e al rinnovato, purtroppo
illusorio, clima di fiducia nella potenza
militare della Repubblica.
.Scarseggiano i viveri e si delibera «che
tutti i proprietari di campi coltivati in terraferma»
conducano «a Venezia tutto il
ricolto del frumento ‘lasciando solamente
quanto sia per le semenze et per viver delli
gastaldi’» [Molmenti II 54]. La carestia di
frumento dura quattro anni.
.Cristoforo Sabbadino (1487-1560), proto
dei Savi alle Acque, dal 1542 al 1560, nonché
progettista dei maggiori interventi
idraulici di ogni tempo, presenta il suo progetto
per l’intera città, ovvero la definizione
del suo perimetro rispetto all’acqua, con
la costruzione di nuove fondamente che ne
definiscano forma urbana e bordo. Con il
piano di Sabbadino si afferma la necessità
di predisporre interventi atti a consolidare
i margini di Venezia da contrapporre all’azione
erosiva del mare. Egli aveva inoltre
capito che il maggior pericolo per la laguna
era il suo insabbiamento causato dai fiumi
e ne aveva quindi proposto la deviazione
verso il mare, iniziando dai due maggiori e
più pericolosi corsi d’acqua, il Brenta e il
Piave. Tra il 1534 e il 1540 erano iniziati i lavori
per il nuovo Canale di Cavazuccherina/Jesolo
per deviare il Piave verso Jesolo,
appunto, mentre il Brenta e il Bacchiglione
erano immessi direttamente in mare a sud
di Chioggia: lavori idraulici di enorme portata
e complessità, tra i maggiori dell’epoca
in tutta Europa e che saranno completati
solo nel secolo successivo; dobbiamo quindi
alle idee del Sabbadino se la laguna
rimarrà intatta nella sua estensione come la
si conoscerà nel 21° secolo, quando la salvaguardia
di questo straordinario spazio
acqueo sarà oggetto di grandi polemiche a
tutti i livelli.
.8 gennaio: le due colossali statue del
Sansovino, simboleggianti Marte e Nettuno,
ovvero la potenza terrestre e marittima della
Repubblica, vengono collocate in cima
alla Scala d’onore esterna (progettata tra il
1483 e il 1485, e completata tra il 1486 e il
1496), che si chiamerà appunto Scala dei
Giganti.
1558
.Gennaio: il nobile Federico Badoer istituisce
a Venezia l’Accademia della Fama a S.
Cancian, che mira a tradurre e pubblicare i
classici antichi e far conoscere i moderni.
L’Accademia pubblica una ventina di opere.
Il 19 agosto 1569 sarà soppressa dal Senato
per debiti contratti da Federico verso il
duca di Brunswick. L’Accademia della Fama,
senza far torto a tutti gli altri centri o salotti
culturali, sarà la più importante associazione
di dotti in Venezia (tra gli ammessi
Torquato Tasso, giugno 1559).
.12 marzo: Marchiò Michiel viene eletto
procuratore di S. Marco de supra.
.26 marzo: muore a 102 anni la letterata
veneziana Cassandra Fedele (1465-1558).
Riceve solenni funerali di Stato ed è sepolta
nella Chiesa di S. Domenico. Bambina prodigio,
aveva imparato latino e greco e ancora
dodicenne studiato letteratura classica e
retorica con il monaco Gasparino Borro,
Cassandra fu molto attiva nei circoli umanistici
di Padova, mantenne legami epistolari
con gli umanisti del suo tempo, con i
reali aragonesi che la volevano alla loro
corte, in particolare con Eleonora d’Aragona.
Sposatasi nel 1499 con un medico la sua
attività di letterata sembra fermarsi. Della
sua opera ci rimangono le
lettere pubblicate postume
80 anni dopo la sua
morte.
.30 maggio: su ciascuna
galea s’imbarchino 4
nobili e 4 cittadini originari
col titolo di zoveni da
pope.
.Il gesuita Benedetto
Palmio inizia la sua predi-
438
cazione a Venezia basata
sull’importanza della preservazione
della verginità
per la futura sposa cristiana
o la monaca virtuosa.
Egli, avendo scorto molte
fanciulle povere esposte
alle seduzioni del mondo,
ne ricovera parecchie (tra i
12 e 18 anni) in una casa
nella parrocchia di S.
Marcial, per passare poi (1561) alla Giudecca
in un edificio fabbricato a tale scopo
con annesso oratorio. Assistito da un gruppo
di gentildonne, Benedetto dà quindi origine
«al ricovero per le giovani zitelle, pericolanti
tra la seduzione del mondo»
[Molmenti II 53], insomma istituisce il convitto
per giovani fanciulle povere e zitelle
per evitare loro il pericolo di essere avviate
alla prostituzione: le fanciulle ricevono una
educazione cristiana, imparano a leggere e
scrivere, nonché l’arte del merletto, del
rammendo, dell’economia domestica, del
canto e altro, e rimangono nel convitto fino
al matrimonio o alla monacazione, oppure
si stabilizzano, diventando maestre delle
più giovani. Il complesso è detto infatti
Zitelle perché ospita povere fanciulle prive
di dote (se ne contano fino a 200) e quindi
difficili da maritare, che si guadagnano il
vitto e l’alloggio lavorando. Eretto sulla
fondamenta della Giudecca tra il 1581 (altri
dicono 1561) e il 1586, esso comprende la
chiesa, dedicata a santa Maria della Presentazione,
e il convento. La costruzione è affidata
a Jacopo Bozzetto su progetto, forse,
di Andrea Palladio (morto nel 1580). All’interno
della chiesa, consacrata l’8 maggio
1588, dipinti di Palma il Giovane, Antonio
Vassilacchi e Francesco Bassano. Con il
completamento della chiesa comincia a
funzionare il Conservatorio delle Zitelle [v.
1559]. Il complesso subisce un incendio
(1764) e in seguito è restaurato.
.30 dicembre: i nettadori dei sestieri devono
pulire tutta la città quattro volte al mese,
ovvero almeno una volta alla settimana.
.Luigi Cornaro (1475-1566) pubblica un
breve Trattato de la vita contro la vita cittadina
con le sue mollezze, raffinatezze e sprechi,
celebrando invece la natura e raccontando
con spirito e molto buon senso come
da una vita di bagordi si sia convertito alla
sobrietà, alla moderazione e alla semplicità.
1559
.15 gennaio: non si condanni a vogare in
ferri per oltre 12 anni.
.3 aprile: Pace di Cateau-Cambrésis tra il re
francese Enrico II e Filippo II. In un castello
della Francia del nord si firma questa
pace che mette fine alla guerra tra Francia e
Spagna per il possesso della Lombardia e
di Napoli, inaugurando il predominio spagnolo
in Italia e segnando «per l’Italia l’atto
di morte della libertà» [Molmenti III 1],
con l’eccezione del Piemonte (minacciato
dalla Francia) e della Repubblica di Venezia
(minacciata dai turchi). La Repubblica
ritorna in possesso di tutto il suo Stato da
terra fino ad oriente dell’Adda e reputa opportuno
continuare nelle contese internazionali
l’atteggiamento cauto e distaccato,
ma sempre vigile, di neutralità armata inaugurato
nel 1529. La situazione, però, non è
allegra. Il re spagnolo Filippo II si sente sicuro
di una benevola collaborazione dei
suoi cugini d’Austria e della Santa Sede. A
Venezia, ovviamente, si diffida perché si sa
che la Spagna vuole la Repubblica e che gli
Asburgo non sono più rassicuranti, covando
ancora mai sopite mire sul Friuli e sul
Cadore, minando la supremazia veneziana
nell’Adriatico, foraggiando e incoraggiando
i pirati uscocchi [v. 1592], che hanno le
loro basi a Segna. Lo stesso papa rappresenta
una minaccia per la Repubblica, perché
non gli piace la tolleranza veneziana
verso gli eretici. Tuttavia, il pericolo rappresentato
dai turchi, che hanno ripreso la
conquista con i sultani Selim (1512-20) e Solimano
il Magnifico (1520-66), è stato e sarà
un collante efficace per riunire il papa, gli
Asburgo e Venezia.
.16 aprile: Gianfrancesco Ottobon è nominato
23° cancellier grando.
.17 agosto: muore il doge Lorenzo Priuli
e viene sepolto a S. Domenico di Castello,
ma le sue spoglie andranno perdute con la
demolizione della chiesa. In seguito gli
verrà eretto dal fratello un mausoleo nella
439
Chiesa di S. Salvador.
.Si elegge Girolamo Priuli, 83° doge (1°
settembre 1559-4 novembre 1567). Ha 73
anni ed è fratello del precedente doge. È
ricco, diventa procuratore comprandosi la
nomina, fa costruire un mausoleo nella
Chiesa di S. Salvador per sé e per il fratello.
Durante il suo dogado i turchi si mantengono
tranquilli, ma i corsari infestano l’Adriatico
e allora la Repubblica è costretta a
mandare (1562) Cristoforo da Canal per
tenerli a bada. Evento importante del suo
dogado è la chiusura del Concilio di Trento
(1545-1563), che conferma la superiorità del
papa, al che i rappresentanti di Venezia si
affrettano a riconoscerlo con piena soddisfazione
del pontefice, che regala alla Serenissima
un palazzo a Roma [v. 1564].
.1° novembre: piove dopo 5 mesi di siccità.
Il giorno dopo eccezionale acqua alta,
«un braccio sopra le strade».
.9 dicembre: muore il patriarca Vincenzo
Diedo, gli subentrerà (14 febbraio 1560)
Giovanni Trevisan.
.14 dicembre: il marchese Sforza Pallavicini,
già al soldo della Repubblica come
capitano generale della fanteria dal 1557,
quando gli era stata concessa la nobiltà veneziana,
è nominato governatore generale,
ovvero comandante della cavalleria.
.Dicembre: Tintoretto dipinge a S. Rocco
e lo Scarpagnino compie la Scala d’Oro a
Palazzo Ducale, cioè la scala interna per cui
si accede al piano nobile e quindi all’appartamento
del doge; la scala era stata avviata
dal Sansovino e viene detta d’Oro per
la magnificenza delle sue decorazioni a
stucchi di A. Vittoria, racchiudenti affreschi
di Battista Franco.
.Dicembre: si fonda il Conservatorio delle
Zitelle alla Giudecca presso la Chiesa delle
Zitelle, che può essere considerata il primo
vero contenitore per la musica: il pubblico
paga e la metà del denaro raccolto viene
conservato al fine di costituire la dote per le
ragazze, le quali s’impegnano con grande
entusiasmo nel canto come nel suonare
ogni tipo di strumento, tanto che qui la musica,
è stato osservato, ha ritmi ‘poco ecclesiastici’:
«una liturgia amabile, francamente
edonistica, era quella che si eseguiva
negli ospizi dove si pregava Dio con molta
allegria» [Cfr Salvadori 46].
.Dicembre: freddo singolare.
.Si creano due Procuratori di S. Marco:
Zaccaria Vendramin de ultra (3 settembre) e
Alvise Renier de citra (23 ottobre).
1560
.15 aprile: Girolamo Grimani viene eletto
procuratore di S. Marco de citra.
.7 giugno: l’inquisitore fra’ Felice Peretti
(futuro papa Sisto V) vorrebbe restare in
carica oltre il termine.
.25 luglio: un ladro entra con chiavi false
nel Palazzo dei Camerlenghi a Rialto e
ruba uno scrigno zeppo di ducati. È catturato,
ma non confessa. Gli viene tagliata
la mano davanti al Palazzo ed è poi impiccato
a Rialto. Celio Malespini scriverà una
delle sue 200 novelle su questo fatto.
.17 dicembre: nuova regolazione del
Piave, che viene fatto sfociare a Cortellazzo
passando per Cavazuccherina/Jesolo.
.19 dicembre: il papa concede al doge il
patronato sull’arcivescovado di Nicosia.
.Muore Cristoforo Sabbadino (1487-
1560), principe degli idraulici.
1561
.26 febbraio: per il loro valore, gli ambasciatori
veneziani a Roma, Bernardo Navagero
(1555-58) e Marcantonio Da Mula
(1560-61), sono nominati cardinali dal papa
Paolo IV (uno dei pontefici più discussi
della storia della Chiesa, soprattutto per l’estremo
rigore con cui combatte l’eresia) e
poi ottengono (1562) un vescovado ciascuno
che tengono fino alla morte: Da Mula
quello di Rieti e Navagero quello di Verona.
.5 maggio: il guardiano del monte Sion
offre alla Repubblica un frammento della
rupe del Santo Sepolcro.
.24 luglio: si nominano temporaneamente
tre Provveditori sopra Ospedali che saranno
resi stabili nel 1565. Essi hanno il
compito di tutelare e controllare le molteplici
istituzioni di ricovero e assistenza della
città e del Dogado: controllano l’amministrazione
e l’ordinamento, rivedono i testamenti
fatti in loro favore e garantiscono
l’osservanza degli atti. Il 3 giugno 1588 i
Provveditori otterranno anche l’incarico di
provvedere, col denaro raccolto a tale scopo
dallo Stato, al riscatto degli schiavi cristiani
in mano ai barbareschi e per poter
adempiere meglio a tale compito nominano
un Console in Algeri, mercato di quegli
infelici [Cfr. Da Mosto 205], per cui questa
magistratura assumerà il nome di Provveditori
sopra gli Ospedali, i Luoghi Pii e il Riscatto
degli Schiavi.
.27 dicembre: non si possono erigere
nuove chiese, ospedali o monasteri in Venezia
senza il consenso del Consiglio dei X.
.Il duca di Ferrara ospite della Repubblica
ricevuto con sommi onori.
1562
.26 marzo: suscita scalpore in città il suicidio
del nonzolo di S. Paterniano che s’impicca
nel campanile.
.4 agosto: il veneziano fra’ Bartolomeo
Fonzio (1502-1562) è annegato per eresia.
Fornito di notevole cultura letteraria e teologica
ed eloquente predicatore, Bartolomeo
Fonzio aveva già predicato idee luterane in
Campo S. Geremia a Cannaregio nel 1528 ed
era stato inviato in Germania nel 1530 dal
papa Clemente VII, ma qui, avvicinatosi alla
teologia di Lutero traduceva in italiano l’appello
Alla nobiltà cristiana di nazione tedesca,
trapiantando il discorso protestante in laguna
verso il 1534 e cominciando a tenere riunioni
in casa sua in cui si sostenevano opinioni
che sapevano di eresia. Denunciato
come luterano, Fonzio cerca di sottrarsi all’Inquisizione
e si rifugia a Roma, dove però
il papa lo fa arrestare. Riesce a discolparsi ed
è rimesso in libertà, ma non rientra a Venezia.
Lo troviamo nel 1551 a Cittadella, dove
insegna come maestro di scuola. Le accuse
di eresia diventano però più frequenti e il 27
maggio 1558 egli è arrestato nella sua stessa
scuola, tradotto a Venezia e consegnato all’Inquisizione
che esamina i suoi scritti e vi
trova 44 capi d’accusa. Il processo dura
quattro anni e alla fine Bartolomeo è riconosciuto
«eretico, impenitente e pertinace» ed
è condannato (26 giugno 1562) «a essere
degradato e poi strangolato» nel carcere e il
suo cadavere «trasportato al luogo dei dannati
fra le due colonne di S. Marco e dato
440
alle fiamme». Interviene allora una delegazione
del Senato per risparmiargli la vita,
ma inutilmente, anche perché Bartolomeo
non abiura. Ora, siccome la Repubblica non
vuole tanto chiasso per motivo di eresia, si
ordina, per non suscitare inquietudine tra il
popolo, che invece di strangolare e poi bruciare
pubblicamente la vittima, di farla
annegare segretamente al Lido, di notte, con
una pietra al collo.
.21 agosto: il Maggior Consiglio regola
la concessione della cittadinanza.
.23 agosto: Giordano Orsini, signore di
Monterotondo, accetta la condotta di capitano
generale di fanteria che gli era stata
offerta dalla Repubblica nel maggio precedente.
Morirà a Brescia ancora al servizio
di Venezia nel settembre del 1564, scaraventato
fuori dalla sua carrozza dalla furia
dei cavalli.
.15 ottobre: severe e minuziose Leggi
suntuarie, sempre intese nel rispetto dei
poveri, per non suscitare gelosie nel popolo,
riepilogate dal Senato in una sorta di
testo unico che regola e limita i banchetti, le
vesti delle donne e degli uomini, accessori
personali (guanti, orecchini, bracciali, collane
...), foggia dei capelli, felzi delle gondole,
cocchi, servitori, ornamenti d’oro,
d’argento e di seta delle meretrici. «Proibito,
in occasione di un matrimonio, offrire
più di due banchetti e invitare più di sessanta
persone all’uno, cento all’altro. Proibito
servire alcuni pesci o uccelli di gran
lusso, e, soprattutto, servire in una sola
volta pesce e carne. Proibito, in occasione
di un battesimo, addobbare abusivamente
la chiesa. Proibito a tarda sera ricevere la
visita di persone estranee alla famiglia.
Proibito spendere più di cinquecento ducati
per decorare una stanza. Proibito abbellire
le gondole con seta, pizzi, avorio, ebano
e dorature, agghindare il servitorame con
oro e argento, decorare sontuosamente i
cocchi di terraferma. Proibito, salvo per le
giovani spose, e solo per due anni, portare
gioielli e perle, vestiti d’oro e d’argento,
ricami e pizzi, guarnizioni di pelo e pellicce
costose ...» [Guerdan 293-4].
.Viene in visita a Venezia il duca di Ferrara,
Alfonso d’Este «con un seguito di più
441
che tremila persone, e in una gondola coperta
di broccato, accompagnato dalla Signoria,
attraversò il Canal Grande, ammirando
i palazzi, con le finestre e i poggiuoli,
adorni di arazzi e di bellissime matrone.
Salutando la folla acclamante, giunse
a San Giovanni Decollato, al palazzo dei
duchi di Ferrara» [Molmenti II 435].
1563
.5 giugno: non si acquistino navigli,
attrezzi o mercanzie predati dai corsari.
.14 luglio: si delibera la costruzione di
nuove prigioni a S. Marco secondo il modello
di Gio. Antonio Rusconi. Al posto di
palazzo Duodo, in aggiunta alle carceri esistenti
a Palazzo Ducale (i Pozzi a piano terra,
i Piombi sotto il tetto) si costruisce il Palazzo
delle Prigioni, iniziato da Rusconi e completato
poi da Antonio Da Ponte nella parte
verso la laguna. Il Palazzo delle Prigioni,
che ospiterà i prigionieri, ma sarà anche la
sede dei Signori di Notte, è collegato al Palazzo
Ducale grazie al Ponte dei Sospiri.
.23 agosto: riduzione del dazio d’uscita.
.Censimento: gli abitanti di Venezia sono
168.627 [Cfr. Beltrami 38, che a pagina
57, però, scrive 163.627]. L’annotazione,
fornita da un altro studio, ci conferma la
cifra di 168.627 con la precisazione che è
tratta da un «codice privato del principio
del secolo XVII; comprese tutte le categorie,
meno i forestieri» [Contento 87]. Una cifra
molto probabilmente inventata ce la fornisce
Molmenti: 183.000 [vol. II 56].
.Intorno a questo periodo si verificano
importanti cambiamenti: la circolazione a
cavallo è vietata, la gondola diviene il fondamentale
mezzo di trasporto.
.Nella Basilica di S. Marco solenne cerimonia
in cui si legge e si approva la bolla di
Pio IV sui decreti del Concilio di Trento.
Venezia dichiara pubblicamente la propria
«obbedienza alle decisioni che appartenevano
al dogma [...] ma fece intendere come
fosse altrettanto fermo il proposito di rifiutare
quei canoni di disciplina ecclesiastica
che potevano ledere i diritti dello stato. Riverentemente
cristiani, ma accesamente veneziani»
[Molmenti II 28]. Il papa ringrazierà
la Repubblica donandole un palazzo
a Roma [v. 1564].
.Si creano due Procuratori di S. Marco:
Giacomo Miani de citra (16 agosto) e Mattio
Dandolo de ultra (3 dicembre).
1564
.3 marzo: la Compagnia degli Accesi fa
costruire un teatro che sfilerà su barche per
il Canal Grande.
.10 giugno: il papa Pio IV (1559-65) dona
alla Repubblica il Palazzo Venezia per la residenza
in Roma dei suoi ambasciatori. Dopo
il Trattato di Campoformido il palazzo passerà
all’Austria per la sua ambasciata, ma nel
1916 esso verrà rivendicato dall’Italia.
.31 agosto: si leggano
annualmente in Maggior
Consiglio i nomi dei rei di
peculato.
.5 settembre: in avvenire
anche i medici paghino
le tasse.
.5 novembre: il
Maggior Consiglio approva
la decisione del Senato di nominare
due magistrati con l’incarico di tenere le
carte riguardanti i confini e le mappe relative
a fortezze e fortificazioni. In seguito
(31 dicembre 1676), il Senato istituirà un
Provveditore Sopraintendente alla Camera dei
Confini con attribuzioni analoghe ma anche
con il compito aggiuntivo di mantenere i
contatti con gli stati confinanti al fine di
determinare i rispettivi confini e quindi
provvedere al mantenimento delle strade
diciamo così internazionali e alla disciplina
delle poste.
.29 novembre: chi questuasse ostentando
false infermità sia condannato alla galera.
.27 dicembre: a mezzogiorno lampi, tuoni,
tempesta.
1565
.1° febbraio: Marcantonio Grimani viene
eletto procuratore di S. Marco de ultra.
.28 febbraio: William Shakespeare ha
appena un anno e a Venezia si inaugura il
teatro di legno costruito da Andrea Palladio.
È il primo teatro commerciale del mondo,
nel senso che si paga un biglietto per
assistere alla recitazione di commedie.
.13 giugno: escavo generale della laguna.
.21 luglio: muore Polidoro Veneziano,
discepolo di Tiziano.
.11 novembre: una galea proveniente da
Alessandria porta la peste, ma Venezia ha
ormai l’antidoto, rappresentato dai Lazzaretti,
dai Savi delle Acque e infine dai Nettadori
de’ Sestieri che ogni settimana devono
pulire da cima a fondo la città.
.J. Tintoretto dipinge la Crocefissione per
la Scuola Grande di S. Rocco.
442
1566
.4 gennaio: il patrizio Alessandro Bon è
condannato alla decapitazione per essersi
inventato una congiura. Egli aveva ideato
una falsa congiura ai danni della Repubblica
da parte dell’imperatore Massimiliano
II, per poi far finta di scoprirla e riscuotere
il premio. Il Consiglio dei X allerta le guardie
e dispone minuziosi controlli, ma poi
non succede niente. Espletate le indagini, il
Bon cade in ripetute contraddizioni, per
cui alla fine risulta palese la sua malafede
e quindi la condanna alla pena capitale.
.17 febbraio: Alvise Mocenigo viene eletto
procuratore di S. Marco de ultra.
.8 giugno: preparativi per accogliere il
duca di Savoia.
.19 ottobre: feste per il duca di Urbino e
il principe di Bisignano (presso Cosenza).
.I turchi s’impadroniscono di Chio cacciando
i genovesi che la tenevano dal 1346,
quando l’avevano sottratta ai veneziani
dominatori dell’isola dal 1272. Da Chio i
veneziani avevano portato in laguna i resti
mortali di sant’Isidoro collocati nella Chiesa
di S. Marco.
.Bolognino Zalterio pubblica la Pianta
prospettica della città e delle lagune incisa da
Paolo Forlani e conservata al Museo Correr.
.Muore il Senatore veneziano Giannandrea
Badoaro che aveva inventato un
nuovo tipo di galeazza da combattimento.
.Muore Alvise Cornaro (1475-1566)
umanista veneziano, uno dei più eminenti
del suo tempo, trasferitosi a Padova come
amministratore dei vescovi di quella diocesi,
protettore del Ruzante e del Falconetto,
amico del Bembo, del Trissino e del
Serlio, animatore dell’ambiente padovano
in cui si formò pure il Palladio. Alvise Cornaro
era anche un grande imprenditore
agricolo, fautore delle bonifiche che cambiarono
il volto delle zone acquitrinose
della bassa padovana, e l’autore di un trattato
di agricoltura, una persona quindi che
vive intensamente i primi decenni del
Cinquecento, in cui Venezia si trova di
fronte ad un’alternativa di fondo: continuare
con uno sforzo rinnovato le antiche
tradizioni marinare e mercantili, oppure
443
sviluppare ulteriormente gli investimenti
fondiari e agricoli in terraferma, oltre che
nelle manifatture. Un’alternativa che lo
spinse a propugnare la chiusura di alcuni
porti e, addirittura, la costruzione di mura
lungo il perimetro lagunare. Un punto di
vista assai singolare che si scontrò con
quello opposto di un suo contemporaneo,
Cristoforo Sabbadino [v. 1557].
.«Colossi marmorei scolpiti da Iacomo
Sansovino Architetto, figurati l’uno per
Nettuno, et l’altro per Marte, significanti
l’uno le forze di Mare, et l’altro di Terra
della Republica, posti alla Scala Grande del
Palazzo» [Sansovino 35].
.Si calcola che i pescivendoli presenti in
città siano 114, riuniti in un’arte propria,
che prescrive i requisiti fondamentali per
esercitarla: il pescivendolo, che non può
impiegare aiutanti, deve essere nato a Venezia,
aver superato i 50 anni, aver fatto il
pescatore per almeno 20 anni ed essere
iscritto alla Scuola dei Compravendi Pesce. In
seguito, si deciderà di ammettere all’arte
anche coloro che avessero servito a bordo
delle galee della Repubblica. Chi contravviene
alle regole finisce in carcere. Un’eccezione
riguarda i venditori di golosessi,
ovvero chi per via vende solo alcune specialità
da gustarsi al volo. All’ingresso della
Pescheria di Rialto e in Campo S. Margherita
ancora nel 21° sec. si possono vedere
e leggere due lapidi in marmo con incise
le misure minime per la vendita del pesce.
.Andrea Marini, medico trentino, compone
(1559-66) il Discorso sopra l’aere di Venezia,
in cui sottolinea la bontà dell’aria di
Venezia.
1567
.27 febbraio: la Repubblica proibisce di
tenere ridotti, altrimenti detti casin dei nobili,
ma di fatto tenuti anche da ogni ceto
sociale. I casin dei nobili sono «certe piccole
case, o stanze, ove una determinata compagnia
si raccoglie a passare col giuoco, o con
qualche altro trattenimento, specialmente
l’ore notturne», di solito ubicate in zone
centrali della città, mentre quelli del popolo
sono ubicati nelle parti più periferiche
della città perché bisognosi di spazi aperti
da destinare al giuochi delle palle. «In tali
ritrovi facevasi di notte giorno, ed, oltre
alle partite di giuoco, davansi feste di ballo,
e musicali accademie. Nelle sere di sabato,
dopo la mezzanotte, s’imbandivano grasse
cene sotto la moderata proposta di mangiar
le frittelle». Il decreto non viene sicuramente
rispettato se il 18 settembre 1609 la
Repubblica, premesso che «servendo tali
casini non più ad honesta conversazione, ma
invece a secreti congressi per dar nell’estremo
eccesso di giuoco, nonché ad altre abominevoli
maniere di vita troppo licentiosa», torna [inutilmente]
a proibirli [Cfr. Tassini Curiosità ...
140-41].
.Muore (4 novembre) il doge Girolamo
Priuli e viene sepolto a S. Domenico di Castello,
ma le spoglie si perdono con la demolizione
della chiesa. Resta ad memoriam il
mausoleo nella Chiesa di S. Salvador.
.Si elegge Pietro Loredan, 84° doge (26
novembre 1567-5 maggio 1570). Ha 85 anni
ed è eletto dopo 77 scrutini, per cui viene il
sospetto che, stanchi di votare, quelli del 41
abbiano scelto il più anziano ... ma Pietro
Loredan discende da una famiglia apostolica
[v. 697]. Finalmente un doge appartenente
ad una famiglia vecchia. Nella sua vita si è
dedicato poco alla politica, preferendo la
mercatura, ma è stato podestà a Verona e
consigliere ducale più anziano. Non è un
bel periodo il suo, c’è una carestia in atto,
tanto che bisognerà istituire la tessera del
pane, il papa fa il prepotente [v. 1568], i turchi
vogliono Cipro [v. 1570].
.Si limita l’eccesso di lusso nell’addobbo
delle gondole che, spariti i cavalli, sono
diventate mezzo di trasporto universale e
quindi rese sempre più eleganti: prua dorata,
ferri cesellati, felze in velluto o in seta ...
Il decreto non sarà rispettato e verrà quindi
reiterato nel 1584.
1568
.17 febbraio: giunge avviso di maneggi
turchi per prendere Cipro col tradimento.
.27 febbraio: si proibisce di tenere ridotti,
cioè luoghi privati dove riunirsi alla sera
fino a notte tarda, spesso dopo teatro, per
godere della compagnia di pochi intimi e
dedicarsi al gioco, agli incontri galanti,
444
mondani, alla cultura e al divertimento. La
proibizione rimarrà sulla carta e i ridotti,
detti anche casini, diventeranno un’occasione
anche per sviluppare il gusto nell’arredamento
e nella decorazione, tra affreschi e
stucchi dai colori delicatissimi.
.5 aprile: nessuno pretenda di insegnare
senza pubblica autorizzazione.
.16 maggio: Girolamo Zane viene eletto
procuratore di S. Marco de citra.
.Il papa Pio V (1566-72) indirizza una
bolla alla Repubblica (In Coena Domini) nella
quale proibisce di processare persone ecclesiastiche
e di accogliere in laguna i non cattolici.
Si ripete una vecchia storia e il ritornello
è sempre lo stesso: la Repubblica impedisce
ai preti di renderla pubblica.
.Dicembre: carestia protrattasi per alcuni
mesi e rincaro dei prezzi.
.Dicembre: Palladio, Vittoria e Veronese
lavorano nella villa Barbaro a Maser.
.Muore il poligrafo veneziano Ludovico
Dolce (1508-68), famoso per aver scritto in
lode di Tiziano il Dialogo della Pittura
(1557), ovvero il dibattito tra la scuola romano-fiorentina,
fondata sul disegno, e la
scuola veneziana fondata sul colore. Viene
sepolto nella Chiesa di S. Luca.
.3 maggio: il procuratore di S. Marco
Lodovico Priuli, figlio del doge Girolamo,
lascia per testamento una somma di denaro
da usare per la fondazione del piccolo
Ospizio di S. Ludovico Vescovo [sestiere di
Dorsoduro], per accogliere 12 anziani veneziani
senza famiglia. Accanto all’ospizio un
Oratorio ad uso degli ospiti. Nel 1903, morto
l’ultimo dei Priuli, l’Ospizio viene chiuso,
completamente restaurato ed assegnato
(1913) alla Congregazione della Carità, poi
Ire (Istituzioni di ricovero e di educazione).
L’Ospizio sarà ancora attivo nel 21° sec. ed
ospiterà ancora 12 vecchi soli, mentre
l’Oratorio, chiuso già nella seconda parte
del 20° sec., dopo la morte dell’ultimo cappellano,
è stato scoperto (1996) dalla Galleria
d’Arte Nuova Icona che ne ha ricavato
uno spazio per le sue esposizioni.
1569
.17 maggio: si corrono sei regate in onore
dell’arciduca Carlo d’Austria (fratello
dell’impertore Massimiliano) e del duca di
Ferrara.
.8 giugno: per sicurezza marina le navi
non salpino dal 20 novembre a metà gennaio.
.21 luglio: si nominano tre Revisori delle
Procuratie.
.16 agosto: si regola il Bacchiglione.
.9 settembre: sia ricostruito più bello il
Ponte di Rialto.
.Settembre: nella notte tra il 13 e il 14
scoppia un grande incendio nell’Arsenale,
«per lo quale tremò Venezia, et rovinò la
Celestia, con diverse case all’intorno» [Sansovino
35]. L’incendio, molto probabilmente
doloso, provoca l’esplosione di 2.500 barili
di polvere e il botto è tremendo. D’ora
in poi le polveri verranno allontanate dall’Arsenale,
dislocandone la fabbricazione e
il deposito in alcune isolette della laguna.
.20 settembre: durante le sedute del
Maggior Consiglio gli arsenalotti montino
la guardia alla Piazza e al Palazzo.
.22 settembre: i Signori di Notte non abbiano
più di 50 anni. I portici di Palazzo
siano sgombrati da notai, cavadenti e rivenduglioli.
.30 dicembre: erezione della Scuola dei
Venditori, Portatori e Travasadori de Vin.
.Il Maggior Consiglio istituisce la distinzione
fra Ufficiali di Alto Ministero, che gestiscono
gli uffici della cancelleria e sono
scelti tra i cittadini originari, e Ufficiali di
Basso Ministero, che svolgono i compiti più
umili, come quelli di Fanti, e sono scelti tra
i popolani.
.Si opera una riforma nel Collegio dei X
che discute per conto del Senato i privilegi e
le esenzioni da imposte delle città suddite e
di privati non veneziani. Il Collegio dei X è un
organo giudiziario formato da 10 membri
rinnovabili di sei mesi in sei mesi, ma adesso
si stabilisce che in casi di una certa gravità
il Collegio sia composto di almeno 15
445
membri con dieci aggiunti. Il provvedimento
diventa definitivo nel 1619, quando si
porta a 20 membri assumendo il nome di
Collegio dei X poi XX Savi del Corpo del Senato.
1570
.20 marzo: i turchi assediano Cipro, base
importantissima per la Repubblica, oltre ad
essere l’ultimo baluardo della cristianità
nel Mediterraneo. A questo punto, Venezia,
confortata anche dall’atteggiamento delle
altre potenze europee, decide che i turchi
hanno superato la misura: dopo aver preso
Costantinopoli (1453), conquistato Belgrado,
l’Ungheria e la Mesopotamia e dopo
aver messo sotto assedio Vienna, la potenza
turca è andata sempre crescendo, tanto
che la sua bandiera sventola sulle coste dell’Egitto
e dell’Asia Minore, mentre le isole
del Tirreno sono in balìa delle scorrerie dei
pirati musulmani ...
Bisogna fermarli. Scoppia la guerra turca
(1570-73), che diplomaticamente aveva
avuto inizio a gennaio, quando era arrivato
un dispaccio del bailo di Costantinopoli, il
quale riferiva sull’attività frenetica dei cantieri
navali sul Bosforo. La Repubblica
provvedeva subito ad eleggere provveditori
e governatori generali da inviare nelle
guarnigioni chiave oltremare [Cfr. Hale 39].
.4 aprile: si definiscono i contratti per
imbarcare 11.800 uomini al comando di
Sforza Pallavicini e poi la flotta parte al
comando di Girolamo Zane. A giugno la
ritroviamo a Corfù, a luglio a Suda e il 4
settembre si unisce alle flotte alleate.
.30 aprile: Lorenzo da Mula viene eletto
procuratore di S. Marco de citra.
.Muore il doge Pietro Loredan (5 maggio),
ma si tiene nascosta la notizia per non
turbare l’importantissimo avvenimento annuale
che è la Fiera della Sensa. Poi è sepolto
nel chiostro di S. Giobbe e le sue spoglie
vanno perdute quando si deciderà di
lastricarlo (fra il 1820 e il 1836) con mattoni.
.Si elegge Alvise Mocenigo I, 85° doge
(11 maggio 1570-4 giugno 1577). Ha 63 anni,
è colto, abile diplomatico, ambasciatore,
infine procuratore. Si prepara la guerra con
i turchi e la città è piena di soldati.
.Nel corso dell’anno si eleggono due
Procuratori di S. Marco de ultra, che saranno
poi entrambi dogi: Sebastiano Venier (15
maggio) e Nicolò da Ponte (30 luglio).
.9 settembre: i turchi riescono a sopraffare
la piccola guarnigione di Nicosia, saccheggiando
la città e abbandonandosi a
grandi crudeltà. Nicosia era stata posta sotto
assedio subito dopo lo sbarco dei turchi a
Cipro. La città era stata la capitale dell’isola
sotto i Lusignano, ma i veneziani le avevano
preferito Famagosta, dotantola di formidabili
fortificazioni su progetto del celebre
Sanmicheli, il quale aveva utilizzato le più
avanzate concezioni belliche: cinta delle
mura lunga quasi 4 chilometri, intervallata
da 10 torrioni e coronata da terrapieni larghi
fino a 30 metri, mentre alle spalle delle
mura, circondate da un profondo fossato, si
alzano una decina di forti, che dominano il
mare e tutta la campagna circostante. Anche
Nicosia, in previsione di attacchi esterni, era
stata fortificata con 12 bastioni configurati a
stella, ma la guarnigione era stata ridotta al
minimo proprio per concentrare la difesa
dell’isola a Famagosta, dotata di 7mila
uomini e 500 bocche da fuoco.
.22 settembre: vinta Nicosia, i turchi assediano
Famagosta con una flotta di 150
navi dalla parte del mare e un esercito dalla
parte di terra che sulle alture circostanti
schiera 200mila uomini e 1500 cannoni
oltre ad alcuni obici giganteschi. Per spaventare
i difensori, Mustafà Pascià invia a
Famagosta, racchiusa in una cesta, la testa
del governatore di Nicosia, Niccolò Dandolo,
ma il comandante della piazza, Marcantonio
Bragadin, non s’impressiona, respinge
ogni intimazione di resa e dà tutte le disposizioni
necessarie per la resistenza, convinto
che la Repubblica non lo lascerà in
balìa dei turchi. L’inverno passa tra gravi
privazioni e sofferenze giacché scarseggiano
viveri e munizioni. Molte famiglie cipriote
fuggono a Venezia, mentre il capitano
generale da mar Girolamo Zane, non ritenuto
più all’altezza, viene sostituito (13
dicembre) da Sebastiano Venier.
446
.5 novembre: non si possa sequestrare il
letto del debitore.
.17 novembre: numerose scosse di terremoto.
.Il Senato elegge tre Provveditori e Revisori
sopra i Beni Comuni con il compito di
vegliare sui beni di proprietà dello Stato,
avendo cioè cura di controllare il catasto e
aggiornarlo, disponendo altresì la concessione
di beni demaniali ai comuni.
.Muore Jacopo Tatti (Firenze 1486-
Venezia 1570), detto il Sansovino, scultore
e architetto, discepolo di Andrea Sansovino
(suo padre adottivo, chiamato così perché
nato a Monte San Savino), che a seguito
del sacco di Roma (1527) aveva cercato
rifugio a Venezia, dove si era stabilito, divenendo
(1529) proto dei Procuratori di S.
Marco de supra, la carica più importante in
materia edilizia a Venezia. Sansovino dunque
subentra al defunto Bartolomeo Bon,
autore delle Procuratie Vecchie, compiendo
la restante fabbrica dal lato di S. Geminiano.
Al Sansovino, che aveva introdotto
in laguna il classicismo romano, si devono
tra l’altro la Zecca, la Loggetta di S. Marco,
la Libreria Marciana, suo capolavoro architettonico,
la Scala dei Giganti, oltre alla
Chiesa di S. Francesco della Vigna (la cui facciata
si deve a Palladio) e alla Chiesa di S.
Maurizio e palazzi civili come Ca’ Corner e
Ca’ Dolfin. Sepolto nella Chiesa di S. Geminiano,
che aveva progettato, i suoi resti saranno
poi traslati nel Battistero della Chiesa
di S. Marco.
.Andrea Palladio succede al Sansovino
come architetto ufficiale della Repubblica.
1571
.Gennaio: si creano cinque Procuratori
di S. Marco: Federico Contarini de supra (il
14), Ottaviano Grimani de citra (il 17), Alvise
Priuli de ultra (il 20), Francesco Priuli de
supra (il 25) e Alvise Tiepolo de citra (il 28).
.4 febbraio: Alessandro Bon viene eletto
procuratore di S. Marco.
.23 febbraio: muore il commediografo e
attore veneziano Andrea Calmo (1509-
1571). Scrisse commedie di grande successo,
da lui stesso interpretate, fino a quando,
nel 1560, si ritirò dalle scene. Di lui rimangono
anche lettere e poesie in dialetto
veneziano.
.18 aprile: restino proibite le scommesse
nelle chiese, nei monasteri e nei luoghi sacri.
.4 maggio: Maina, la ‘punta del dito’
della Morea e altre terre vicine si danno alla
Repubblica.
.25 maggio: Pio V sancisce la costituzione
della Lega Santa quale estremo tentativo di
difesa dell’Europa e del mondo cristiano
contro il dominio turco. Vi partecipano, oltre
alla Santa Sede e alla Repubblica, la Spagna,
i Savoia, Parma, Urbino, le repubbliche di
Genova e Lucca, il granduca di Toscana, gli
Estensi, l’Ordine di Malta, i Gonzaga.
.18 giugno: incendio a S. Giovanni e
Paolo.
.2 luglio: mentre a Venezia si fanno solenni
cerimonie per la pubblicazione della
Lega Santa, i turchi portano a termine l’assedio
di Famagosta. Mustafà, dopo aver posto
l’assedio alla fortezza (1570) ed essersi illuso
di far cadere Famagosta per fame, era
passato all’offensiva (19 maggio 1571), ordinando
di aprire ininterrottamente il fuoco
con tutti i 1500 cannoni schierati contro le
difese della città. Il bombardamento che
segue è di una potenza inaudita e si prolunga
senza soste, notte e giorno, per oltre
due mesi, sino alla fine della battaglia, con
una tattica di demolizione sistematica delle
postazioni difensive oltre che di debilitazione
psicofisica. Alle cannonate i turchi affiancano
l’uso degli esplosivi: scavano lunghissimi
cunicoli sotto il fossato e raggiungono
le fondamenta dei forti, minandole
e facendole saltare. Per fermare i
turchi, Bragadin non esita a dar fuoco alle
polveri ammassate nei sotterranei della
piazzaforte. La situazione è disperata, ma il
29 luglio i difensori respingono un’altra terribile
offensiva del nemico. Poi, per la
prima volta, dopo 72 giorni di bombarda-
447
menti continui, i cannoni turchi tacciono. Si
contano le perdite: 6mila cristiani e 80mila
turchi, e tra questi lo stesso figlio primogenito
di Mustafà, il quale, preoccupato per le
gravi perdite subìte, offre una resa onorevole:
tutti avranno salva la vita e anche gli
averi, la popolazione sarà rispettata, chi lo
chiederà sarà trasportato in un paese neutrale,
i militari riceveranno l’onore delle
armi. Marcantonio Bragadin respinge l’offerta,
ma la stessa popolazione invoca la
fine della battaglia, visto oltretutto che gli
aiuti della madrepatria non arrivano. È il 1°
agosto, rimangono poche munizioni, mentre
i difensori ancora validi sono ridotti ad
alcune centinaia. Bragadin si fa convincere
e così il 4 agosto, dopo dieci mesi di assedio,
i turchi entrano a Famagosta, ma non
rispettano i patti: Mustafà fa massacrare
tutti gli ufficiali e deportare come schiavi i
soldati. Bragadin è scuoiato vivo dopo 13
giorni di atroci torture: gli staccano dal
corpo vivo la pelle in un sol pezzo, cominciando
dalla nuca ... poi, riempita di paglia,
la pelle viene esposta a guisa di trofeo sull’albero
più alto della nave di Mustafà e
quindi portata a Costantinopoli con le teste
mozze di altri veneziani (Luigi Martinengo,
Andrea Bragadin, e Giovanni Antonio Querini
...). Tra i non veneziani, ma al servizio
della Repubblica, merita un ricordo l’eroico
perugino Astorre Baglioni, governatore di
Famagosta, che ebbe la testa tagliata, infilzata
su una picca ed esposta per tre giorni.
Il veronese Girolamo Polidoro sottrarrà la
pelle di Bragadin dall’Arsenale di Costantinopoli
e la porterà a Venezia [v. 1489], dove
viene conservata nella Chiesa di S. Gregorio,
finché non sarà traslata (18 maggio 1596)
nella Chiesa di S. Giovanni e Paolo.
Un’altra versione sulle atrocità commesse
da Mustafà ci dice che egli, dopo la resa
della guarnigione veneziana invita cortesemente
Bragadin a pranzo al quale il comandante
veneziano si presenta con una
scorta sontuosa, giungendo al banchetto
riparato da un parasole di seta rossa, simbolo
asiatico di sovranità. Mustafà sente
così vivamente l’offesa, perché a quelle
latitudini, in Oriente, è un crimine imperdonabile
volersi atteggiare a vincitore
quando si è perso, che fa arrestare Bragadin
prima di lasciare la tavola. Il comandante
veneziano viene mutilato, il naso e le
orecchie tagliate. L’esecuzione è differita
per ben 3 volte, mentre per 10 giorni di
seguito il povero comandante è condotto
davanti al pascià e deve baciare il suolo.
Poi viene scorticato vivo e la sua pelle
imbottita di paglia è portata in giro su una
mucca attraverso la città, sotto il parasole
rosso, prima di essere essiccata e spedita
all’arsenale di Costantinopoli [Cfr. Morand
110].
.La caduta di Cipro provocherà importanti
cambiamenti a Venezia: venendo a
mancare sempre più gli introiti statali garantiti
dai diritti di dogana, le imposte dirette
diventeranno la fonte principale delle
entrate.
.7 agosto: il papa ha il presagio della vittoria
di Lepanto, ma ancora verso la fine
del mese la flotta cristiana è ferma a Messina:
209 galere, 30 navi da carico, 6 galeazze
veneziane [v. 1529] (un nuovo tipo
di navi, con la prua dotata di un potente
sperone in ferro e i fianchi e la poppa corazzati),
13mila marinai, 40mila rematori e
28mila soldati. A Messina, la flotta viene
raggiunta dalla notizia che nel giugno i turchi
hanno preso Nicosia, mentre Famagosta,
difesa da Marcantonio Bragadin, sta
per cedere. Immediatamente, la flotta, con
a capo don Giovanni d’Austria (figlio naturale
di Carlo V e quindi fratello di Filippo II
re di Spagna), seguito dal comandante
veneziano Sebastiano Venier e da quello
448
pontificio Marcantonio Colonna, si mette
in movimento e fa scalo a Corfù (26 settembre).
Qui si scopre che l’isola è stata saccheggiata
e devastata di recente e si viene a
sapere che Cipro è caduta in mano al nemico
e che i difensori di Famagosta, dopo la
promessa di aver salva la vita, sono stati
tutti massacrati. La flotta allora alza le vele
per andare incontro a i turchi.
.7 ottobre: battaglia di Lepanto. La flotta
della Lega Santa e quella turca vengono a trovarsi
l’una di fronte all’altra, davanti all’imboccatura
del golfo di Corinto. I cristiani
vincono e distruggono la fama dell’invincibiltà
dei turchi, tanto che la vittoria di
Lepanto viene salutata come il trionfo della
Cristianità sull’Islam: l’Occidente cristiano
libera il Mediterraneo dalla presenza dell’Islam
e l’Europa evita di cadere sotto il dominio
turco. Lo schieramento turco, disposto
dal comandante in capo Alì Pascià, comprende
222 galere e 60 galeotte, con 750 cannoni,
ed imbarca 88mila uomini; al centro
l’ammiraglia è affiancata da 94 navi, mentre
53 stanno all’ala destra e 65 all’ala sinistra,
con una retroguardia di 10 galere e 60 piccole
navi. Di fronte, i cristiani, che imbarcano
74mila uomini, rispondono con 207 galere,
30 navi minori, 6 galeazze veneziane,
«armate con 1815 cannoni»; al centro il comandante
don Giovanni con 63 galere,
comprese 12 toscane (noleggiate dal papa e
comandate da Marcantonio Colonna), 3 di
Malta, 3 di Genova e 3 dei Savoia, mentre 58
galere (comandate da Giannandrea Doria)
stanno all’ala destra e 57 (comandate da
Agostino Barbarigo) all’ala sinistra, con una
riserva di 30 galere. Precede la flotta cristiana
la squadra delle 6 galeazze che verso
mezzogiorno apre il fuoco, gettando il primo
disordine nel centro avversario. Dopo 5
ore la battaglia cessa con la fuga dei turchi,
che lasciano sul campo di battaglia 28.990
morti, circa 10mila feriti e 8mila prigionieri,
80 galere bruciate o affondate, e si vedono
sottrarre 140 galere e 17 galeotte. I cristiani
contano 7.656 morti (tra questi 4856 sono
veneziani) e 7.784 feriti, 15 galere perdute e
quasi tutte le altre gravemente danneggiate
[Cfr. E. Militare].
.18 ottobre: Onfrè Giustinian arriva a
Venezia recando la notizia della vittoria di
Lepanto.
.19 ottobre: il giorno di santa Giustina (7
ottobre) è dichiarato festivo, impegnando il
doge a visitare annualmente la chiesa.
.3 novembre: la Repubblica vuole continuare
la guerra contro i turchi, ma i vigorosi
incitamenti alla Spagna risultano vani.
.8 novembre: la battaglia di Lepanto sia
eternata in un quadro in Palazzo Ducale.
L’incarico viene affidato al Veronese
.17 dicembre: allo scadere della loro condotta
gli ebrei siano espulsi da Venezia. Ma
alcuni mesi dopo questo decreto di espulsione
verrà revocato (7 luglio 1572) perché
giudicato illegale.
.14 ottobre: per le necessità di finanziare
la guerra contro i turchi si decide la trattenuta
di sei mesi di stipendio e il versamento
all’erario di metà delle utilità delle cariche,
sia patrizie che di ministero, della città,
Dogado, Terraferma ed Istria fino al Quarnaro.
Per l’attuazione del provvedimento si
eleggono (17 ottobre) appositi Provveditori
sopra Denaro Pubblico. In seguito, gli stipendi
verranno tassati in via provvisoria del 10
per cento (1573), poi la tassazione divente-
449
rà definitiva (1626) e sarà estesa anche allo
Stato da mar. Per regolare le ritenute sugli
stipendi e prevedere il gettito, si nominano
(1604) tre Provveditori ai quali sono aggregati
due Aggiunti (1641), per cui la magistratura
si chiamerà Provveditori e Aggiunti
sopra Denaro Pubblico.
.La Repubblica pensa ad alloggiare il
gran numero di prigionieri portati in laguna
dopo la battaglia di Lepanto e desiderosi
di convertirsi al cristianesimo. Viene destinato
loro un gruppo di abitazioni a Dorsoduro,
quasi a ridosso della zona dove poi
sorgerà la Chiesa della Salute. Qui viene
costruito l’Ospizio dei Catecumeni, ovvero
aspiranti cattolici, infedeli che vogliono
abiurare la propria religione per abbracciare
quella cristiana. In seguito (1727) si deciderà
di affidare a Giorgio Massari l’ampliamento
del vecchio ospizio e l’edificazione
della Chiesa di S. Giovanni Battista,
detta anche Chiesa dei Catecumeni. Restaurata
all’inizio del 21° sec., la chiesa funge
da oratorio annesso al pensionato gestito
dalle Salesiane.
.I greci residenti a Venezia, attratti da un
interesse per la letteratura e lo stile italiano,
specialmente quello veneziano, fondano
l’Accademia degli Stravaganti, modellata
sulla famosa Accademia fiorentina voluta da
Cosimo de’ Medici.
.Le foci del Brenta e del Bacchiglione sono
definitivamente deviate fuori dalla laguna.
1572
.6 gennaio: Sebastiano Venier invia i trofei
di Lepanto e comunica di salpare verso
il Levante.
.Gennaio: Jacopo Crispo, duca dell’Arcipelago
[v. 1207], dona alla Repubblica i suoi
domini chiedendo soccorso contro il turco.
.7 febbraio: la flotta di Venier è accresciuta
di 10 galere.
.11 febbraio: i diplomatici deliberano in
Roma i nuovi piani di guerra, progettando
di raccogliere a Corfù una nuova flotta,
ancora più numerosa, con l’esplicita intenzione
di stanare i turchi fin dentro i propri
porti [Cfr. Hale 46]. Tra gli alleati sorgono
però dei contrasti, in particolare tra la Spagna
e Venezia: gli spagnoli sono decisi a
voler trarre profitto dalla vittoria di Lepanto
operando un affondo, ma limitato a
liberare il Mediterraneo occidentale dalla
presenza turca, mentre i veneziani vorrebbero
un’azione più profonda e sostanzialmente
sono riluttanti a sprecare energie
per difendere gli interessi degli spagnoli
nell’Africa settentrionale. Dal canto loro, i
turchi, nonostante la disfatta di Lepanto,
lavorano alacremente e in brevissimo
tempo riusciranno a mettere in mare una
nuova imponente flotta, comprendente
diverse galeazze munite di cannoni pesanti
paragonabili a quelle utilizzate nel
1571 dai veneziani. Intanto, però, gli attacchi
non si fermano: alla fine di luglio si ha
notizia di un attacco della flotta turca contro
Creta che mette in moto le navi pontificie
(guidate da Colonna) e quelle veneziane
(adesso sotto il comando di
Giacomo Foscarini), ma dopo scontri
minori i due comandanti ritornano a
Corfù. Qui si riuniscono a don Giovanni,
concordano per l’anno successivo una più
massiccia campagna e poi si separano per
la sosta invernale.
.25 marzo: estensione della tassa del
quintello, ovvero la tassa del 5 per cento su
eredità, donazioni, legati e successioni.
.28 settembre: consacrazione della rinnovata
Chiesa di S. Giovanni Evangelista.
.Si creano tre Procuratori di S. Marco:
Marcantonio Barbaro de supra (27 aprile),
Gerolamo Contarini de ultra (1° maggio) e
Girolamo da Mula de supra (4 maggio).
Marcantonio Barbaro è un esempio del
patrizio modello, che dedica tutto se stesso
alla Repubblica la quale a stento gli riconosce
il lusso di ammalarsi. In 34 anni soltanto
una volta il segretario dello Stato
annota nei suoi registri l’assenza di Barbaro
per malattia: «... grande savio e procuratore,
eletto per due anni riformatore dell’Università
di Padova (1574), nominato
per tre anni provveditore dell’Arsenale
(1575), designato come provveditore generale
del Friuli (1583) e incaricato in questa
qualità di organizzare le fortificazioni
della frontiera (1593); poi [...] la delegazione
alla costruzione della tomba del doge
Niccolò Da Ponte (1585) o la missione di
sorvegliare l’edificazione del nuovo ponte
di Rialto (1587), senza che il patrizio smettesse
[...] di rientrare sei o sette volte, come
savio di terraferma o di grande savio [...]
Bisognerebbe menzionare ben altri incarichi
ancora, da provveditore di viveri nel
1576, da provveditore all’artiglieria nel
1589, da provveditore alla moneta nel
1592, da provveditore alle acque nel 1593,
per comprendere di quale incessante attività
sia fatta una tale esistenza, e quali
responsabilità su di essa ...» [Diehl 209].
.Lo scrittore, giurista e teologo veneziano
Emilio Maria Manolesso pubblica a Padova
la sua Historia Nova. Nella Qvale Si Contengono
tutti i successi della guerra Turchesca, la
Congiura del Duca de Nortfolch contra la Regina
d’Inghilterra; la guerra di
Fiandra, Flisinga, Zelanda, &
Holanda; l’uccisione
d’Vgonotti, le morti de
Prencipi, l’elettioni de noui, e
finalmente tutto quello che nel
mondo è occorso da l’anno
MDLXX sino al’hora presente.
450
1573
.Febbraio: la Repubblica si prepara con
gli alleati a riprendere la guerra contro i
turchi, ma nello stesso tempo conduce
un’azione parallela diplomatica per concludere
una pace separata, che viene concordata
a Costantinopoli il 7 marzo e poi
riferita agli alleati il 3 aprile con la scusa
dell’«esaurimento finanziario della Repubblica
e dei suoi sudditi» [Hale 48].
La pace con i turchi vuol dire soprattutto
rinuncia a Cipro, perdita dolorosa, perché
l’isola produce grano in abbondanza e poi
cotone, olio, zucchero, sale ... Incapace di
rendersi conto della situazione veneziana,
che con la perdita di Cipro ha adesso un
bisogno imperioso del grano proveniente
dalla Turchia e per questo ha aderito a
tutte le richieste dei turchi, il papa, scrivendo
a Filippo II, accusa la Repubblica di
essere uscita dalla Lega Santa contro i turchi,
tradendo la fiducia degli alleati: «haverà
già intesa la perfidia et mancamento de Venetiani,
li quali senza rispetto del giuramento
fatto a Dio et del honor loro, hanno sì vituperosamente
abbandonata la Lega». Ma dal
punto di vista di Venezia non si poteva
fare altrimenti: bisognava fare la pace con
i turchi per salvare il salvabile, cioè a dire
Creta/Candia e l’Adriatico.
Con la pace seguita alla perdita di Cipro,
la Repubblica tende a chiudersi come a
riccio per difendere i due punti essenziali
di quella che da adesso diventa la sua
politica di base, oltre al mantenimento di
buoni rapporti con i turchi: salvaguardia
di quello che è rimasto del suo Stato da mar
e del suo dominio nell’Adriatico, integrità
territoriale del suo Stato da terra. La bontà
di questa politica veneziana sarà dimostrata
da una tregua d’armi con i turchi
che durerà oltre 70 anni, fino al 1645,
quando il sultano comincerà ad insidiare
Candia.
.18 luglio: processo del Sant’Uffizio al
Veronese a causa dell’Ultima Cena nel refettorio
di S. Giovanni e Paolo. Si dibatte se
sostituire nel dipinto la Maddalena ad un
cane. Ecco due scambi di battute rivelatori:
451
‘Chi credete voi veramente che si trovasse in
quella cena?’
‘Credo che si trovassero Cristo con li suoi Apostoli,
ma se nel quadro li avanza spacio, io l’adorno
di figure, secondo le invenzioni.’
‘Li par conveniente che alla cena ultima del
Signor si convenga dipingere buffoni, todeschi,
nani et simili scurrilità?’
‘Io fazzo le pitture con quella considerazione
che è conveniente, che il mio intelletto può capire
[...] noi pittori si pigliamo licentia, che si
pigliano i poeti e i matti’.
.26 agosto: si prendono severi provvediamenti
per ovviare alle numerose evasioni
dal carcere.
.6 novembre: muore il poeta veneziano
Ercole Bentivoglio (1507-73).
.Nel corso dell’anno si creano cinque
Procuratori di S. Marco: Andrea da Lezze
de citra (25 ottobre), Lorenzo Correr de citra
(28 ottobre), Battista Morosini de ultra (8
novembre), Andrea Delfino de supra (15
novembre) e Paolo Nani de citra (22 novembre).
1574
.22 marzo: incendio in Merceria.
.11 maggio: «Fuoco in Palazzo arde la
Sala del Collegio, dell’Anticollegio, et del
Pregai, et abbrucia parimente una delle cube
della Chiesa di San Marco» [Sansovino 38].
L’incendio distrugge la Sala delle Quattro
Porte , rimane circoscritto al secondo piano e
viene domato nella stessa giornata.
.18 luglio: Enrico III, re di Polonia, in
viaggio verso la Francia per succedere al
fratello Carlo IX deceduto, evitata la Germania
centrale e attraversata l’Austria,
giunge in laguna e scende a Murano a Palazzo
Cappello. Qui il doge va ad incontrarlo
e poi insieme si portano a S. Nicolò
di Lido, dove è stato innalzato un arco
trionfale su disegno del Palladio e dipinto
da Tintoretto, Veronese e Vassilacchi. Al Lido
accolgono Enrico III anche molti principi
italiani. Dopo aver assistito alla messa a
S. Nicolò il re e gli altri ospiti s’imbarcano
sul Bucintoro, mentre dal Forte di Sant’Andrea
vengono sparate numerose salve di
saluto. Una vera flottiglia di barche e barconi
sontuosamente addobbati accompagnano
poi il Bucintoro fino a Ca’ Foscari
scelta come residenza del re. Il Canal Grande
è straripante di gente alle finestre e i balconi
sono tutti adorni di arazzi. Il pittore
vicentino Andrea Michieli immortalerà la
scena in un dipinto poi conservato in Palazzo
Ducale nella Sala delle Quattro Porte.
Il re si ferma a Venezia per 11 giorni durante
i quali la Serenissima organizza feste e
cerimonie di ogni tipo («processioni e ricevimenti
solenni, regate e corsi di gondole,
lotte dei pugni e con le canne, balli, conviti,
concerti musicali, rappresentazioni teatrali,
serenate» [Molmenti II 437]) perché
l’illuste ospite, in questo momento di crisi
della Repubblica, potrà essere utile. Per
completare il ricevimento dell’ospite e allietargli
il soggiorno, gli viene presentata la
bella e colta cortigiana Veronica Franco. A
ricordo della visita di Enrico III verrà decisa
(12 marzo) la collocazione di una targa
in Palazzo Ducale poco oltre la Scala dei
Giganti. Tra gli ospiti venuti ad onorare il
re di Francia c’è anche Emanuele Filiberto,
duca di Savoia. Entrambi, Enrico ed Emanuele
vengono aggregati ad honorem (22
luglio), al patriziato.
.6 ottobre: si nominano tre Provveditori
sopra i Beni Comunali per vigilare sui beni
destinati agli usi civici.
.12 ottobre: acqua alta eccezionale che
supera il record del 1550 e «le barche vanno
per le mercerie e le calli».
.Censimento: uno studio di fine Ottocento
sostiene che gli abitanti di Venezia
sono 195.863 e poi annota: «Data incerta;
popolazione indicata, come corrispondente
all’indagine più recente in una pubblicazione
non ufficiale del 1588: ignoto se abbraccia
tutte le categorie»
[Contento 87].
1575
.Inizia un periodo di
guerre contro i turchi e
l’Austria (1575-1699).
.26 marzo: un’ebrea in
Ghetto partorisce un
mostro.
452
.30 maggio: si istituiscono i Revisori sopra
la Scrittura con l’incarico di rivedere e sistemare
la disordinata situazione contabile di
tutti i magistrati che maneggiano denaro
dopo la guerra di Cipro. L’anno successivo
il numero dei membri è portato da due a tre
e la loro competenza estesa a tutti gli uffici
del dominio veneto, sia civili che militari, e
alle rappresentanze diplomatiche. Dopo la
regolazione generale delle pubbliche casse,
a cura di Revisori sopra la Scrittura da Mar e
Revisori sopra la Scrittura da Terra, nel 1593
le due magistrature vengono unificate in
quello che sarà il massimo organo di controllo
contabile, competente sulla città e su
tutto lo Stato, detto Revisori e Regolatori alla
Scrittura.
.25 giugno: un trentino muore di peste a
S. Marcial [sestiere di Cannaregio], dando
origine al contagio. La pestilenza che arriva
a Venezia si era manifestata dapprima a
Costantinopoli e poi a Trento, diffondendosi
a Padova e colpendo tutta l’Italia. Dura
quasi due anni. I medici padovani dichiarano
che non è contagiosa, ma chi può
lascia la città, al punto che un decreto del
19 luglio 1576 vieta a chi ricopre cariche
pubbliche di allontanarsi dalla città. Si varano
altre misure, come impedire a chiunque
di uscire di casa dopo un’ora di notte
(cioè un’ora dopo il tramonto). Ciononostante,
muoiono quasi 60mila persone e
moltissimi si ammalano e sono posti in
quarantena nei due lazzaretti approntati in
precedenza dalla Repubblica, il Lazzaretto
Vecchio (1423), con 78 stanze, e il Lazzaretto
Nuovo, con 200 stanze. Però i due lazzaretti
non riescono a contenere tutti i malati ed
ecco allora che si rende necessario ormeggiare
migliaia di barche, le une accanto alle
altre a formare un lazzaretto galleggiante,
dove vengono sistemati anche tutti i mendicanti
della città perché più soggetti a contrarre
il morbo a causa delle loro precarie
condizioni igieniche. A poca distanza una
barca con la forca per servire da monito a
quanti pensano di sottrarsi alla quarantena.
L’isola comunque è pattugliata da altre barche
di soldati per evitare fughe. Un altro
ricovero utilizzato è la Chiesa della Madonna
dell’Orto. In città si incenerisce ogni cosa
venuta in contatto con i malati, si purifica
l’aria bruciando del ginepro che arriva
apposta dall’Istria e dalla Dalmazia, finché
non si obbligano gli abitanti a restare chiusi
in casa per otto giorni chiudendo i sestieri.
Constatata infine l’impotenza di arginare
il terribile morbo e quindi non sapendo
più cosa fare, il doge Alvise Mocenigo si
appella alla misericordia divina, esorta il
popolo a pregare e fa voto di edificare un
tempio votivo e di dedicarlo al Redentore
[v. 1576].
.Nel 1574, prima della peste, gli abitanti
di Venezia erano 195.863, dopo la peste se
ne conteranno 134.800. Occorrerà «eccitare
la gente d’altri paesi a ripopolare la città».
.12 luglio: Jacopo Soranzo viene eletto
procuratore di S. Marco de supra.
.17 ottobre: istituzione della Scuola del
Rosario a S. Giovanni e Paolo in ricordo
della giornata di Lepanto.
.22 ottobre: privilegio per l’invenzione
di un arpicordo, l’antenato del pianoforte,
che pizzica le corde per mezzo di appositi
plettri.
453
.21 dicembre: Andrea Frizziero (o Frigerio) è nominato 24° cancellier grando.
.Muore a Venezia il pittore Giuseppe Porta, detto il Salviati, nato nel 1520 a Castelnuovo di
Garfagnana. Allievo di Francesco Salviati, lo aveva seguito a Venezia (1539), dove si era stabilito,
lasciando il maestro che ritornava a Roma e acquisendo gli influssi del Tiziano e del Veronese. Sue tele
si trovano nella Marciana e in alcune chiese.
1576
.29 maggio: di passaggio per Venezia, l’arcivescovo di Colonia, uno dei grandi elettori dell’impero,
visita il doge. I grandi elettori del sacro romano imperatore, che sono identificati nella Bolla d’oro
di Carlo IV (1356), costituiscono il collegio elettorale al quale soltanto spetta l’elezione dell’imperatore.
Esso è composto da sette principi, tre dei quali sono principi della Chiesa, cioè ecclesiastici (l’arcivescovo
di Magonza, l‘arcivescovo di Treviri, l’arcivescovo di Colonia) e quattro laici (il re di
Boemia, il duca di Sassonia, il margravio del Brandeburgo, il conte Palatino del Reno).
.23 giugno: i medici padovani dichiarano che la ripresa della peste non è contagiosa, sbagliando
clamorosamente.
.19 luglio: chi ricopre cariche pubbliche non può allontanarsi dalla città.
.29 luglio: si delibera che ogni sestiere elegga tre nobili per eseguire le disposizioni dei Provveditori
alla Sanità.
.3 agosto: si delibera la misura che niuno possa uscir di casa dopo un’ora di notte.
.27 agosto: vittima della peste, muore il Tiziano Vecellio (1489-1576), nato a Pieve di Cadore e
sceso a Venezia incontro alla fama: allievo del Giorgione, Tiziano si afferma come ritrattista. Malgrado
l’infuriare della peste, la città gli dedica solenni funerali. Una targa marmorea lo ricorda al
civico 5181/
5182 in Campo
Tiziano:
.4 settembre:
si ordinano
funzioni
religiose per
implorare la
cessazione dell’epidemia.
.21 settembre:
il doge formula
il voto di
erigere alla
Giudecca la
Chiesa del
Redentore (22
novembre
1576). Il progetto
viene
affidato ad
454
Andrea Palladio, che vuole una facciata bianca perché come dice lui stesso «Fra tutti i
colori, niuno che si convenga più ai tempi della bianchezza, cosicché la purità del colore
e della vita sia sommamente grata a Dio» [v. 1577].
.28 ottobre: si istituiscono tre Provveditori e Revisori sopra la Scansazione e Regolazione
delle Spese Superflue per ridurre le spese degli uffici pubblici attraverso la riduzione delle
cariche di ministero, approfittando della vacanza di molte di esse a causa della peste e togliendo
l’incombenza ad altre magistrature: si va dunque verso la specializzazione delle
magistrature per aumentarne l’efficienza. C’è chi fa risalire l’istituzione di questi magistrati
al 1546, ma essi sono istituiti certamente, come appare dal loro capitolare, in quest’anno,
subito dopo la peste, in seguito alla quale molti uffici restano vacanti per la morte
dei titolari. Essi vigilano sul funzionamento degli uffici di tutto lo stato, propongono la
soppressione di quelli inutili e regolano quelli necessari, studiando l’eventuale riduzione
delle spese di esercizio. Le funzioni degli Scansadori, che diventano definitivi nel 1587,
erano in precedenza compiute dai cinque Savi alla Mercanzia e dai Governatori delle Entrate,
ma in maniera più limitata.
.5 dicembre: decresce la pestilenza e poco dopo si riaprono le scuole (13 dicembre).
.Nuova (e definitiva) chiusura del Porto di Sant’Erasmo.
.Si creano due Procuratori di S. Marco: Paolo Tiepolo de ultra (20 agosto) e Marco Grimani
de citra (16 ottobre).
1577
.13 marzo: Alvise Contarini (1536-1579) nominato storiografo pubblico.
.3 maggio: il doge e il patriarca Giovanni Trevisan posano la prima pietra della Chiesa
del Redentore, che verrà consacrata il 27 settembre 1592 e quindi assegnata ai frati
Cappuccini ai quali è concesso di ampliare il Monastero di S.M. degli Angeli che con la piccola
chiesa sorge lì accanto. Sulla facciata del Redentore le statue di Giusto Le Court.
.30 maggio: il doge muore e il successivo 13 luglio viene ufficialmente dichiarata la
fine della pestilenza e così prende avvio la grande Festa del Redentore del 21 luglio, che
diventa la più popolare e antica, celebrandosi anno dopo anno, nel terzo fine settimana
di luglio. La sera del sabato le Fondamente della Giudecca e delle Zattere sono impreziositi
con festoni di coloratissimi globi. Da Piazza S. Marco poi un provvisorio ponte di
barche consente di giungere alla Giudecca in processione. In seguito il ponte (336 metri)
si costruirà tra le due fondamente del Canale della Giudecca.
Sorgono cucine ambulanti per chi, sulla riva, nelle calli e nei giardini o nelle barche passa
la sera e la notte in attesa dei fuochi. Nasce così la Sagra del Redentore: famiglie intere o
gruppi di amici alla sera su centinaia e centinaia di barche parate a festa con panche e
‘baloni’ si radunano nel Bacino di S. Marco e nelle adiacenze per occupare il posto e assistere
al tradizionale spettacolo pirotecnico di mezzanotte. Nell’attesa canti, musica e cibo
a volontà, vino e sana allegria. Dopo la magica notte passata in laguna, molti giovani
amano aspettare il sorgere del sole al Lido.
.4 giugno: muore il doge Alvise Mocenigo I e viene sepolto nella Chiesa di S. Giovanni
e Paolo insieme alla moglie Loredana Marcello in un grandioso monumento in pietra
d’Istria, che sovrasta ed attornia l’interno della porta maggiore della chiesa [Cfr. Da
Mosto 181].
.Si elegge Sebastiano Venier, 86° doge (11 giugno 1577-3 marzo 1578), il vittorioso
capitano generale da mar della battaglia di Lepanto. Ha la bella età di 81 anni.
.13 giugno: Paolo Corner viene eletto procuratore di S. Marco de ultra.
.14 giugno: francazione, ovvero consolidamento, del debito pubblico secondo il piano
di Zuan Francesco Priuli.
.21 luglio: si decreta l’annuo pellegrinaggio del doge e della Signoria al Redentore.
455
.24 luglio: la città, liberatasi dalla peste,
conta i morti dal luglio 1575 al luglio 1577
così come registrato nel Codice Gradenigo.
Morti da primo di agosto 1.575 fin tutto febbraio
del ditto millesino: nella città 1.582 uomini e 1.699
donne; nelli lazzaretti 143 uomini e 132 donne.
Morti dal 1 Marzo 1.576 fin tutto febbraio de ditto
millesimo: nella città 11.240 uomini e 12.925
donne; nelli lazzaretti 10.213 uomini e 8.647
donne. In tutto sono morti: nella città 12.922
uomini e 14.624 donne; nelli lazzaretti 10.356
uomini e 8.819 donne. Summe in tutto: 23.278
uomini e 23.443 donne, ovvero 46.721 abitanti.
Delli morti dal 1 Marzo 1577 fino al giorno della
liberazione della città non ne ho potuto far nota
essendo smarrito il libro, ma giudico fossero tremila
circa. Dei soli nobili maschi si calcola che dal 24
luglio 1575 al 24 luglio 1577 ne siano morti 329
[in Beltrami 57].
.25 agosto: processione a S. Rocco per la
liberazione dalla peste.
.26 agosto: siano regolate le casse pubbliche.
.28 agosto: un decreto del Consiglio dei X
disciplina i rapporti uomo-donna, minacciando
pene severe «a quei scelerati che sotto
pretesto di matrimonio pigliano donne colla
sola parola de praesenti ... e dopo averle violate
e godute per qualche tempo, le lassano,
ricercando la dissoluzione del matrimonio
dalli uffici ecclesiastici» [Molmenti II 316].
.13 settembre: muore a Venezia
Tommaso Giannotti da Ravenna, alias
Tommaso Rangone, ricordato dalla statua
in bronzo che egli stesso fece realizzare dal
Sansovino. La statua è collocata sopra la
porta d’ingresso della Chiesa di S. Zulian da
lui fatta ricostruire. Rangone aveva attinto
fama e denaro dalle sue professioni di
medico, fisico, astronomo, matematico, letterato
e scienziato, un classico esempio di
molti foresti che a Venezia fanno fortuna
destreggiandosi tra scienza e forse ciarlataneria,
come il cipriota Marco Bragadin,
detto Mumugnà, che verrà a Venezia per
fare i suoi esperimenti di alchimia, ospitato
in casa Dandolo alla Giudecca [v. 1590].
.19 novembre: si avviano relazioni commerciali
con la Svezia.
.Novembre: apparizione di una cometa
che oscura la Luna.
.20 dicembre: «Fuoco notabile, abbrucia
la Sala del Gran Consiglio, et la Sala dello
Scrutinio» [Sansovino 38]. Si tratta forse
dell’incendio più disastroso tra quelli sofferti
in precedenza dal Palazzo Ducale (nel
976, nel 1479 e nel 1483). Nell’incendio bruciano
«numerosi e celebrati dipinti di Gentile
da Fabriano, del Pisanello e dei più famosi
maestri veneziani del ‘400 e ‘500, dal
Bellini ad Alvise Vivarini, al Carpaccio, da
Tiziano, al Pordenone, da Paolo Veronese al
Tintoretto, furono, in parte, deturpati dal
tempo, in parte distrutti dall’incendio»
[Lorenzetti 267-9]. La Signoria respingerà
la proposta di Palladio, che suggerisce un
nuovo edificio classicheggiante, considerato
eccessivamente «alla romana». Si decide,
fortunatamente, di mantenerne l’impianto
originale e i lavori della ricostruzione sono
affidati ad Antonio da Ponte che li porta a
compimento prestamente nel 1580. La
decorazione pittorica della Sala più rappresentativa,
quella del Maggior Consiglio, è
affidata a Tintoretto e Veronese con la collaborazione
di scolari e seguaci quali Palma
il Giovane, il Bassano, Andrea Vicentino
ed altri, su schemi compositivi approntatati
dal letterato fiorentino Girolamo
de’ Bardi e dallo storico veneziano Francesco
Sansovino. Il soffitto è opera del veronese
Cristoforo Sorte, mentre l’affresco della
parete di fondo, Il Paradiso, realizzato da
Guariento nel 1365 e danneggiato dall’incendio
viene sostituito da un grandissimo
teler avente ancora per oggetto il Paradiso,
realizzato da Jacopo Tintoretto (1590) con il
determinante aiuto del figlio Domenico e
dagli altri artisti della sua bottega.
.31 dicembre: nella Chiesa del Redentore
non siano consentite sepolture.
.Viene portata a Venezia una reliquia di
san Basilio di Cesarea (la mano destra) ed è
collocata nella Chiesa di S. Giorgio dei Greci.
del Palazzo.
1578
.11 gennaio: gli stampatori
non possono condurre
fuori Venezia torchi né altri
attrezzi.
.16 gennaio: visti i ripetuti
incendi a cui il Palazzo
Ducale è stato soggetto, si
decide di eleggere tre
Provveditori sopra la Fabbrica
.3 marzo: muore il doge
Sebastiano Venier e viene provvisoriamente
sepolto a Murano nella Chiesa di S. Maria
degli Angeli in attesa di erigergli un degno
monumento; ma nessuno si ricorderà di
questa promessa, finché per iniziativa di
Pompeo Molmenti si maturerà il proposito
(1896) di portare i resti mortali di questo
grande doge nella Chiesa di S. Giovanni e
Paolo, dove si erige un monumento in bronzo
opera dello scultore Antonio Dal Zotto. Il
solenne trasporto della salma da Murano a
Venezia avviene il 30 giugno 1907. Alla cerimonia
è presente la regina Margherita di
Savoia.
.11 marzo: il Maggior Consiglio si riunisce
all’Arsenale, essendo il Palazzo Ducale
inagibile, e lì viene eletto Nicolò da Ponte,
87° doge (11 marzo 1578-30 luglio 1585). Ha
87 anni e durante le sedute si addormenta
regolarmente. Ha studiato a Padova filosofia,
è abile diplomatico e già procuratore.
Per le sontuose feste che offre, in ringraziamento
per la sua elezione, si trasforma in
spendaccione, lui che è considerato strozzino
e taccagno. La poetessa Moderata Fonte,
al secolo Modesta da Pozzo, scrive una favola
musicale, che sarà rappresentata il 25
dicembre del 1581. Durante il suo dogado,
la Repubblica rilancia definitivamente la
neutralità nelle questioni internazionali e
così rifiuta richieste di lega per combattere i
turchi: a Venezia vogliono stare in pace, godersi
quel che resta del commercio in Levante,
pensare a riequilibrare le finanze (e
infatti viene azzerato il debito pubblico),
continuare ad abbellire la città (lo Scamozzi,
morto il Sansovino nel 1580, gli subentra e
completa la Libreria tra il 1582 e il 1585). Con
456
Nicolò da Ponte s’impone al governo il
cosiddetto ‘partito dei giovani’, un gruppo
di patrizi innovatori e gelosi dell’indipendenza
dello Stato, un ‘partito’ che condurrà
la Repubblica al grande scontro con la Curia
romana all’epoca dell’interdetto del 1606.
.5 giugno: nozze segrete di Francesco de’
Medici, granduca di Toscana, con la veneziana
Bianca Cappello (1548-87). Il duca
renderà pubblica la loro unione il 10 giugno
1579 e la Serenissima dichiarerà Bianca
figlia della Repubblica (16 giugno 1579). Famosa
per la sua bellezza e raffinatezza,
Bianca era fuggita da casa a 15 anni per sposarsi
con il fiorentino Pietro Bonaventuri.
Conosciutala per caso, Francesco, già sposato
con Giovanna d’Austria, se n’era invaghito.
I due erano dapprima diventati
amanti e poi, rimasti entrambi vedovi (non
si sa se per volontà propria o per accidente),
si uniscono in matrimonio, ma il loro
idillio non sarà durevole: nel 1587 entrambi
muoiono dopo una cena forse avvelenata.
.21 giugno: primo ponte di barche per
fare attraversare i veneziani in pellegrinaggio
nel luogo in cui si è deciso di far sorgere
la Chiesa del Redentore. Il ponte votivo,
ovviamente, ha un riferimento teologico: è
Cristo egli stesso ponte che collega Dio agli
uomini e gli uomini tra di loro.
.Dicembre: Girolamo Campagna scolpisce
la statua di Santa Giustina per l’ingresso
dell’Arsenale.
.Dicembre: la cortigiana Veronica Franco,
cambiata dalle traversìe della vita (un
fratello morto di peste, un altro prigioniero
dei turchi, 5 figli da mantenere, qualche
cliente amato finito male), fonda la Casa del
Soccorso per prostitute indigenti. In seguito
(1609) sorgerà anche la Chiesa di S. Maria
Assunta o Chiesa del Soccorso [sestiere di
Dorsoduro]. Il complesso sarà prima chiuso
(1807) e poi trasformato in scuola.
.Si restaura la Chiesa di S.M. dell’Umiltà,
sorta all’inizio del secolo alle Zattere con l’attiguo
convento già appartenente ai Cavalieri
Teutonici, poi passato ai Gesuiti. Con l’ostracismo
dato ai Gesuiti dalla Repubblica, il
complesso rimarrà abbandonato, finché non
sarà assegnato alle Benedettine (1615). Il
monastero e la chiesa non sfuggiranno all’e-
457
ditto napoleonico del 1805: saranno soppressi
e in seguito demoliti (1824).
.Arriva una denuncia contro cortigiane
e meretrici che vestite con «abiti de homo»
girano in gondola per certi canali, adescando
i clienti e ‘consumando’ nella stessa
gondola grazie alla protezione del felze e al
batticoppa che lo chiude davanti e dietro.
Un’altra denuncia riguarda sempre cortigiane
e meretrici che adesso adescano anche
in chiesa vestite da donne maritate o
vedove. Lo fanno di sera, perché di giorno
è per loro vietato frequentare le chiese.
.Si creano due Procuratori di S. Marco:
Alessandro Gritti de ultra (21 marzo) e
Vincenzo Morosini de citra (15 dicembre).
1579
.18 gennaio: arrivano alcuni principi di
casa d’Austria e sono festeggiati solennementi
per 5 giorni.
.Compiuto il Taglio di Re del Piave.
.Su progetto iniziale di Antonio da Ponte
si ricostruisce nell’Arsenale l’antica e famosa
officina delle Corderie (317 metri di
lunghezza, divisa in 3 navate da 84 colonne
nella sua larghezza complessiva di 21 metri).
Le Corderie vengono popolarmente
chiamate la Tana, nome derivato dal nome
latino del fiume Don (Tanais) in Russia,
luogo di produzione della canapa. I lavori
si concluderanno nel 1583.
.8 giugno: si consacra la ristrutturata
Chiesa di S.M. Maddalena [alla Giudecca], da
non confondere con l’omonima chiesa sorta
nel sestiere di Cannaregio [v. 1220]. Questa
chiesa della Giudecca è più nota come
Chiesa delle Convertite, perché costruita come
luogo di culto di un istituto rieducativo
riservato alle meretrici colpite dalla sifilide
e redente [v. 1533]. Il complesso sarà in seguito
trasformato in Ospedale Militare e
subito dopo (1857) in Carcere Femminile.
.La Repubblica costruisce una possente
serie di fortificazioni sull’isola di Spinalonga
(nella parte orientale dell’isola di Creta),
in modo da controllare il traffico marittimo
senza concedere possibilità di approdo.
Quando l’isola di Creta cadrà in mano ai
turchi (1669), Spinalonga, in realtà un isolotto,
sarà uno dei tre forti che i veneziani
manterranno in proprio possesso per assicurarsi
le rotte commerciali verso il Levante.
La presenza veneziana continuerà
fino al 1715, quando anche l’isola-fortezza
cadrà nelle mani dei turchi.
.Si racconta che un cappuccino, predicando
nella Chiesa dei S. Apostoli, «giunse
a sradicare l’abuso che il bel sesso andasse
per Venezia scollacciato, ed a mamme scoperte»
[Tasini Curiosità ... 35].
1580
.13 febbraio: la Magnifica Comunità Cadorina
offre in dono del legname per il restauro
del Palazzo Ducale.
.18 febbraio: Paolo Paruta è nominato
storiografo pubblico. Egli raccomanda di
non abbandonare la neutralità, affermando
che la pace è lo scopo ideale di tutta l’azione
politica, ma osserva anche che ci sono
tre problemi che impediscono alla Repubblica
di raggiungere un pacifismo assoluto.
Questi problemi riguardano il mantenimento
dello Stato da terra, dei possedimenti
dell’Egeo, dell’integrità adriatica.
Ciò vuol dire scontrarsi contro le pretese
degli Asburgo, contro i turchi, contro i pirati
che danneggiano la navigazione indispensabile
all’economia veneziana [Cfr.
Thiriet 105].
.1° maggio: il Senato respinge la proposta
persiana di alleanza contro i turchi.
.19 agosto: muore Andrea Palladio (1508-
80) che a Venezia ebbe numerose committenze,
divenendo (1570) l’architetto ufficiale
della Repubblica dopo il Sansovino. A lui si
devono la Chiesa di S. Giorgio e la Chiesa del
Redentore, oltre alla facciata della Chiesa di S.
Francesco della Vigna e al Convento della Carità.
Ma sono soprattutto le sue ville sparse
nella campagna veneta, edifici di grande purezza
e funzionalità, ad influenzare per oltre
due secoli l’architettura europea.
.27 settembre: si ordina di togliere dalla
Piazzetta la Beccheria.
.Dicembre: viene ricostruito in pietra il
Ponte di Cannaregio in sostituzione di una
struttura in legno eretta per la prima volta
nel 1285. Si chiamerà Ponte delle Guglie per
via dei 4 obelischi posti alle estremità in occasione
della definitiva costruzione (1823).
458
Si restaura la Scuola dei Calegheri a S. Tomà
[sestiere di S. Polo]. La facciata è del 1478 e
nella lunetta del portale d’ingresso c’è
un’opera giovanile di Pietro Solari (Lombardo):
l’altorilievo S. Marco che guarisce il
ciabattino Ariano. Nel 21° secolo la Scuola o
Scoletta dei Calegheri sarà usata come biblioteca
di quartiere (primo piano, dove ci sono
tracce di un affresco trecentesco) e sala per
conferenze ed esposizioni al piano terra.
.Si fonda l’Istituto del Soccorso in una casa
alla Fondamenta del Gaffaro, poi spostato in
una fondamenta che sarà chiamata appunto
Fondamenta del Soccorso, tra la Chiesa dei
Carmini e la Chiesa dell’Angelo Raffaele.
.Viene in Italia e sbarca a Venezia, per
una settimana, lo scrittore francese M. de
Montaigne (1533-92), il quale scriverà Diario
di viaggio in Italia (pubblicato postumo
nel 1774).
.Si creano quattro Procuratori di S. Marco:
Nicolò Venier de citra (29 febbraio), Giacomo
Foscarini de supra (8 marzo), Giovanni
Michiel de ultra (18 agosto) e Nicolò
da Ponte de ultra (18 dicembre).
.Sorge il teatro sponsorizzato dalla famiglia
Michiel. È in legno, si chiama Teatro
San Cassian Vecchio e durerà pochi anni.
.Muore Livio Sanudo, membro di una famiglia
patrizia che si divide in parecchi rami
(S. Severo, S. Giacomo da l’Orio, S. Polo, S.
Matteo di Rialto, Nasso) e che alcuni genealogisti
fanno discendere dai Candiano. Livio
Sanudo (1530-80), geografo, studioso delle
matematiche e della cosmografia, dedicò
tutta la sua vita ad un’opera rimasta incompiuta
e pubblicata postuma: Geografia di Livio
Sanudo (1588). A Sanudo sarà intitolato
l’Istituto Professionale di Stato per l’Industria e
l’Artigianato Livio Sanudo [sestiere di S. Polo].
.Un membro della Quarantia al Criminal,
Daniel Malipiero, è decapitato fra le
colonne della Piazzetta, avendo rivelato i
secreti del governo per danaro.
1581
.8 gennaio: Giovanni Formento è nominato
25° cancellier grando.
.15 gennaio: si costruiscano le Procuratie
Nuove sacrificando l’Ospedale S. Marco [v.
976]. Il lastricato delle Procuratie sarà fatto
in prezioso marmo bianco e rosso proveniente
dalle Bocche di Cattaro, miniere che
si esauriranno presto.
.15 agosto: traslazione del corpo di santo
Stefano protomartire nella nuova Chiesa di San
Giorgio eretta dal Palladio.
.13 novembre: si dà l’avvio alla Riva del
Fontego della Farina a Rialto e si comincia a
discutere sulla realizzazione delle Fondamente
Nuove [v. 1589].
.10 dicembre: feste per Massimiliano,
arciduca d’Austria.
.Nel sestiere di S. Croce viene aperto il
Teatro Tron (più noto come il Teatro San Cassian
Nuovo o Il San Cassian): dedicato alla
prosa avrà vita lunga. Nel 1629 il San Cassian
Nuovo viene distrutto da un incendio.
Ricostruito in muratura riapre nel 1637 come
teatro d’opera. La riapertura è un vero
e proprio avvenimento storico perché il
teatro presenta per la prima volta il dramma
musicale in un teatro pubblico a pagamento.
L’opera, musicata da Francesco
Manelli, è l’Andromeda di Benedetto Ferrari
della Tiorba, che sarà il primo impresario
d’opera a Venezia. Per anni saranno portate
in scena opere in musica, in particolare
di Francesco Cavalli e Claudio Monteverdi.
Rimasto inattivo dal 1755 al 1762, il teatro
viene restaurato e riaperto nel 1763, ma
poi non riuscirà ad imporsi e conclude la
sua storia con la fine della Repubblica. Nel
1812 Il San Cassian finirà in macerie: sarà
raso al suolo e nella sua area si realizzerà il
giardino di Palazzo Albrizzi.
.Francesco Sansovino (Roma 1521-Venezia
1586) pubblica la sua guida di Venezia
intitolata Città nobilissima et singolare. Titolo
appropriato: nobilissima per tutti i suoi
grandi monumenti, singolare perché la sua
indipendenza prima e la sua democrazia poi
durano da più di mille anni grazie anche al
saggio governo, alla sua oligarchia mercantile,
al suo impero economico. Città nobilissima
et singolare infine per la sua forma urbana
creata dalla fatica e dal genio dell’uomo
in una natura fatta di cielo e di mare.
.Censimento: gli abitanti di Venezia sono
134.871 così suddivisi (S. Marco 21.745,
S. Polo 9.957, Castello 28.783, Dorsoduro
27.707, Cannaregio 31.873, S. Croce 14.806)
459
[Cfr. Beltrami 38]. Un altro studio ci dice
che sono 134.800 annotando: «Cifre ricavate
da citazioni attribuite a fonte non ufficiale;
ignote le categorie» [Contento 87]. Confrontando
i dati con il precedente censimento
del 1574 (195.863) si riscontra una
perdita di 61.063 abitanti periti quasi tutti
nella peste del 1575-77.
1582
.10 marzo: Zuan Francesco Priuli eletto
procuratore di S. Marco per aver proposto
nel 1577 la francazione del debito pubblico.
.2 agosto: viene consacrata la ricostruita
Chiesa di San Francesco della Vigna, opera del
Sansovino.
.11 settembre: la Repubblica accetta di
applicare la riforma gregoriana del calendario
in sostituzione del calendario giuliano (introdotto
da Giulio Cesare nel 46 a.C.), secondo
il quale l’anno medio dura 365 giorni e 6 ore.
Questa durata non corrisponde esattamente
a quella dell’anno solare medio (che si ricava
dalle osservazioni astronomiche), il quale
è più corto di 11 minuti e 14 secondi; di conseguenza,
il calendario giuliano aveva accumulato
nei secoli parecchi giorni di ritardo:
si calcola che dal 325, anno in cui il Concilio
di Nicea stabilì la regola per il calcolo della
Pasqua, al 1582, il ritardo oscillava sui 10
giorni. Questo significa, ad esempio, che la
primavera, in base alle osservazioni astronomiche,
non risulta più iniziare il 21
marzo, come avrebbe dovuto avvenire
secondo il calendario Giuliano, ma si verifica
l’11 marzo. Si stabilisce dunque che, per
riportare l’inizio della primavera al 21
marzo, occorre recuperare i 10 giorni perduti
e modificare la durata media dell’anno, in
modo da prevenire il ripetersi di questo problema.
Così, il 4 ottobre 1582 sarà seguito
non dal 5 ottobre, ma dal 15 ottobre, proprio
per riportare l’inizio della primavera al 21
marzo, ritenendo poi bisestili tutti gli anni
divisibili per 4, fuorché gli anni iniziali di
ogni secolo se non divisibili per 400. A questo
calendario, proposto da Gregorio XIII,
succederà il calendario repubblicano, introdotto
dalla Francia rivoluzionaria e adottato
anche a Venezia con l’avvento della Municipalità
Provvisoria (maggio 1797): l’anno
viene diviso in 12 mesi di 30 giorni ciascuno,
più 5 giorni complementari (6 negli anni
bisestili) e i mesi indicati col nome delle loro
caratteristiche. Vendemmiaio, Brumaio e
Frimaio per l’autunno; Nevoso, Piovoso e
Ventoso per l’inverno; Germinale, Floreale e
Pratile per la primavera; Messidoro, Fruttidoro
e Termidoro per l’estate.
.23 settembre: il duca di Mantova assiste
in incognito ad una seduta del Maggior
Consiglio.
.4 novembre: fuoco in Calle dei Bombaseri,
proprio dietro la Chiesa di S. Bortolomio
[Rialto] domato dagli arsenalotti accorsi in
gran numero. La calle è detta così perché
c’è la sede dei Bombaseri, antichi artigiani (il
cui statuto risale al 1278), che battono la
bambagia di cotone per farla diventare soffice
e quindi poterla filare, o adoperarla
come imbottitura di vesti e coperte.
L’attività dei bombaseri, in origine appartenenti
all’arte dei tessitori, è suddivisa tra i
batteri che appunto battono il cotone, e le
donne della campagna veneta che provvedono
alla filatura sotto il controllo diretto
dei mercanti, i quali, a date stabilite, ritirano
il prodotto. Questo sistema dà lavoro
nei mesi invernali, quando le attività agricole
subiscono una pausa, a circa 10mila
persone.
.29 novembre: si definiscono i confini
con l’Austria in Cadore.
.Si consacra la Chiesa di S. Sepolcro sulla
Riva dei Schiavoni forse fondata nel 15°
sec. su progetto di Pietro Solari (Lombardo).
Chiesa e convento saranno soppressi
nel 1807 e in seguito demoliti.
1583
.5 gennaio: il fiorentino Antonio Luppicini
suggerisce un progetto di acquedotto.
.3 maggio: il governo della Zecca spetti
al Senato e non al Consiglio dei X.
.9 maggio: una pallonata uccide un passante
in Campo Santo Stefano.
.11-12 settembre: nella notte un incendio
distrugge la Chiesa di S. Trovaso.
.28 settembre: muore a 60 anni lo storico
Francesco Sansovino, figlio di Jacopo [v.
1581].
460
.24 dicembre: Pasquale Cicogna viene
eletto procuratore di S. Marco.
.Si impone ai forestieri di denunziare la
loro dimora in città agli Esecutori contro la
Bestemmia.
.Muore la veneziana Nur Banu (donna
di splendore), madre del sultano Amurat
III. Si chiamava Cecilia Venier ed era stata
rapita nel 1537 (aveva 12 anni) dal pirata
turco Kairredin Barbarossa, quindi destinata
all’harem del sultano Selim di cui era
divenuta la favorita.
1584
.Decapitazione di Gabriele Emo che in
tempo di pace ha preso con la forza una galea
turca, facendo passare a fil di spada gli
uomini e gettare in acqua tutte le donne.
.Maggio: il re del Portogallo, Filippo II,
offre a Venezia «il monopolio del pepe e
delle spezie [...] governo e uomini d’affari
non hanno accettato [...] Venezia non ha
voluto sacrificare [...] i mercati dell’impero
turco e dell’Oriente dov’erano installate
centinaia di famiglie veneziane, fino ad
Ormuz e persino al di là» [Braudel 96]. I
portoghesi scoprendo e sfruttando le rotte
che circumnavigano l’Africa, importano
via mare direttamente dall’Oriente, trovandosi
così, rispetto ai veneziani, in una
situazione privilegiata, che però non sanno
sfruttare sul piano commerciale in quanto
impongono un monopolio di stato sulle
vendite, facendo salire i prezzi in maniera
eccessiva e trovandosi così ben presto fuori
mercato. La Repubblica, invece, pur controllando
il sistema dei
trasporti, lascerà sempre
liberi i mercanti sul piano
commerciale. La situazione
cambierà completamente
nel giro di qualche
decennio quando, all’inizio
del Seicento, due
nuove e particolarmente
aggressive potenze marittime,
l’Olanda e l’Inghilterra,
cominceranno ad
imporsi sulle rotte oceaniche e pure nel
Mediterraneo, assieme ai francesi [Cfr
Salvadori 20].
.19 giugno: si nominano tre Revisori e
Regolatori delle Entrate Pubbliche in Zecca per
riordinare, unitamente ai Provveditori in
Zecca, le finanze pubbliche dissestate dallo
sforzo bellico. Nato in via provvisoria, l’ufficio
si trasformerà in ordinario e perpetuo
(1603) ed avrà come principale incombenza
quella di curare e regolare l’esazione di tutte
le entrate da parte di terra, lasciando ai
Revisori e Regolatori alla Scrittura [v. 1574] l’esazione
delle entrate da parte di mare.
.23 luglio: il procuratore di S. Marco Jacopo
Soranzo è deposto per indegnità e
confinato a Capodistria. Al suo posto viene
eletto (25 luglio) Giacomo Emo.
.26 luglio: si pone la prima pietra per la
ricostruzione della Chiesa di S. Trovaso.
.28 dicembre: il fallimento di una banca
privata (il Banco Pisani-Tiepolo) causa disordini
e sfiducia nei banchi privati, per cui
si decide di istituire la prima banca pubblica,
che comincia la sua attività l’11 aprile
1587. Si chiama Banco della Piazza o Banco di
Rialto. Si nomina un magistrato detto Depositario
del Banco della Piazza, estratto dal
corpo del Senato, che funge da garante
delle somme depositate e dura in carica tre
mesi, avendo l’obbligo della presenza quotidiana
nel suo ufficio, durante le ore in cui
si svolgono a Rialto le riunioni dei mercanti,
e non può lasciarlo se prima non è
stato riscontrato e sottoscritto il libro giornale
da uno dei tre Provveditori ai quali è
affidata la vigilanza sui banchi [v. 1524].
Alla fine del mandato egli presenta il bilancio
della sua gestione al Senato.
.La Repubblica, a seguito delle numerose
lamentele riguardanti lo sfacelo dell’ordine
pubblico in terraferma, nomina un Provveditore
per la Quiete dello Stato incaricato di eliminare
i briganti, avendo a disposizione due
capitani, un luogotenente, 110 cavalleggeri e
40 fanti, e potendo ricorrere anche agli uomini
d’arme e ai soldati delle guarnigioni.
L’iniziativa sarà ripetuta molti anni dopo
(agosto 1610) con la nomina di due Provveditori
sopra la Quiete et Pacifico Viver nello
Stato Nostro di Terraferma, ovvero un Prov-
461
veditore per le terre di là del Mincio e uno per
le terre di qua del Mincio [Cfr. Hale 21].
1585
.30 luglio: muore il doge Nicolò da Ponte
e viene sepolto nella Chiesa della Carità,
ma nel 1807 la chiesa sarà sconsacrata e le
sue ceneri disperse.
.7 agosto: un fulmine colpisce le campane
e l’orologio di Santo Stefano; l’orologio è
rifatto a spese degli avvocati di Venezia.
.Si elegge Pasquale Cicogna, 88° doge
(18 agosto 1585-2 aprile 1595). Ha 76 anni
ed è un uomo di grande esperienza e prestigio.
Ha ottenuto benemerenze lottando
contro i pirati, ha governato a Padova, a
Treviso, a Corfù e a Candia, è devoto e
molto legato alla Chiesa dei Crociferi, lo si
ritiene un santo. Il suo sarà un dogado
tranquillo durante il quale continuerà l’abbellimento
di Venezia e si costruirà in pietra
uno dei simboli della città, il Ponte di
Rialto (1588).
.31 agosto: regolazione delle scommesse.
.3 novembre: i fratelli di papa Sisto V
sono aggregati ad honorem al patriziato
veneziano.
.30 novembre: il papa Sisto V concede
alla città di Venezia la rappresentanza presso
il Tribunale della Sacra Romana Rota di
un proprio prelato con funzione di auditor
di Rota.
.Vengono istituiti tre Presidenti alla Milizia
da Mar con il compito di reclutare i rematori
tra le persone di età oscillante da 18
a 50 anni, ma anche di controllare che i barcaioli,
esentati da questo servizio sin dal
1565, ma tenuti a versare una tassa, paghino
allo Stato il dovuto. Per la riscossione di
questa tassa, nel 1728 si affiancherà un
aggiunto ai tre Presidenti e il nuovo titolo
della magistratura sarà quello di Presidenti
e Aggiunto alla Milizia da Mar.
.Nel corso dell’anno si creano due Procuratori
di S. Marco: Agostino Barbarigo
(22 aprile) e Antonio Bragadin (20 agosto).
.Muore il letterato veneziano Sebastiano
Erizzo (1525-85), noto per aver tradotto
il Timeo di Platone (1558), commentato Petrarca
(1561) e pubblicato un libro di novelle
(Le sei giornate, 1567) di tipo moralistico
e con lessico bembesco.
1586
.22 gennaio: il celebre medico e filosofo
veneziano G.B. Peranda viene ucciso mentre
ritorna da una visita ad un ammalato.
.14 settembre: i maschi escano di tutela a
16 anni compiuti, le donne a 14.
.15 dicembre: incendio a S. Giovanni
Grisostomo.
.Gli abitanti di Cefalonia, la maggiore
delle isole Ionie, chiedono alla Repubblica
(che la possiede dal 1500) di costruire una
fortezza nella parte nord dell’isola.
.Censimento: 148.637 abitanti [Cfr. Beltrami
38]. Un censimento religioso precisa
che ci sono 536 preti, 1238 monaci e frati,
2403 suore. Un altro studio ci fornisce la
cifra di 148.640 con la seguente annotazione:
«Da un codice privato; ignote le categorie»
[Contento 87].
.Muore, consumato dalla sifilide, Maffio
Venier (1550-86), già arcivescovo di Corfù,
poeta veneziano, figlio di Lorenzo Venier
(1510-56), l’autore (forse) della Tariffa e della
Zaffetta [v. 1556] e nipote di Domenico (1517-
82) ritenuto un continuatore del Bembo.
1587
.20 gennaio: Andrea Surian è nominato
26° cancellier grando.
.11 luglio: crollano case e botteghe a S.
Bortolomio.
.25 luglio: si istituiscono tre Provveditori
sopra Feudi, che verranno poi portati a cinque
nel 1616 e definitivamente ridotti a tre
nel 1667 [Cfr. Da Mosto 183]. La materia era
in precedenza affidata ai Provveditori sopra
Camere. Compito dei Provveditori sopra Feudi
è di vigilare sui feudi
che non possono essere
alienati e sugli altri che
possono invece essere
venduti, ma anche di
riscuotere la relativa
diversa tassazione. I feudi
erano stati istituiti con la
creazione dello Stato da
mar [v. 1205] e poi l’uso era
continuato con lo Stato da
terra.
462
.16 ottobre: il matematico cretese Francesco
Barozzi, suddito della Repubblica,
condannato per astrologia e magia. Dopo
aver studiato a Padova si era stabilito a
Venezia, occupandosi di esoterismo, e qui
era stato una prima volta processato dal
Tribunale dell’Inquisizione nel 1583. Adesso
la storia si ripete con una nuova imputazione:
è trovato colpevole di aver provocato
una tempesta a Creta e quindi condannato
ad una multa salata.
.5 dicembre: si eleggono tre Provveditori
alla Fabbrica del Ponte di Rialto per presiedere
alla costruzione del ponte in pietra ad
una sola arcata che sarà decisa nel gennaio
del 1588.
.Nel corso dell’anno si creano due Procuratori
di S. Marco: Francesco Duodo (28
marzo) e Luigi Michiel (20 ottobre).
1588
.24 gennaio: grave incendio alla Scuola
della Passione (scuola di mercanti) ai Frari.
.13 febbraio: si dia una pensione a Girolamo
Polidoro da Verona, che sottrasse anni
addietro dall’Arsenale di Costantinopoli
la pelle di Marcantonio Bragadin [v. 1571].
.27 marzo: provvedimenti per incrementare
l’arte della lana.
.1° aprile: Marino Grimani viene eletto
procuratore di S. Marco.
.19 aprile: muore il pittore Paolo Caliari,
detto il Veronese (1528-88), perché originario
di Verona. In salizada S. Samuele al civico
3337, luogo della sua ultima abitazione,
una targa marmorea lo ricorda.
Il Veronese spese gran parte della sua carriera
a Venezia. Dopo aver lavorato a Castelfranco
per i Soranzo (1551) e a Mantova
per il cardinale Ercole Gonzaga (1552), si
era trasferito per dipingere a Palazzo Ducale
(1553) e in laguna era rimasto fino alla
morte, pur non trascurando incarichi esterni
(Villa Barbaro a Maser, 1561, pale d’altare
a Padova, Verona e Vicenza). Nel 1566
aveva sposato Elena Badile, figlia di Antonio,
da cui ebbe, tra i numerosi figli, Gabriele
(1568) e Carletto (1570) che con il fratello
Benedetto furono i suoi principali collaboratori.
La maggior parte dei lavori del
Veronese sono realizzati in uno spettacolare
e colorato stile manierista veneziano.
.9 giugno: si posa la prima pietra del
Ponte di Rialto, progetto di Antonio da Ponte
«per collegare comodamente le due isole
maggiori proprio nel luogo centrale degli
affari» [Renouard 88].
Ponte di Rialto Il primo passaggio sul Canal
Grande da una sponda all’altra è rappresentato
da un ponte di barche costruito nel
1181 da Nicolò Barattieri, noto per avere
eretto qualche anno prima le due colonne
in Piazza San Marco. All’inizio è chiamato
Quartarolo per via della piccola moneta di
pedaggio. La crescente importanza del
mercato di Rialto fa aumentare il traffico
sul ponte galleggiante, che intorno al 1250
viene sostituito da un ponte di legno e si
chiama Ponte di Rialto: due rampe inclinate
che si congiungono presso una sezione centrale
mobile, che può essere sollevata per
consentire il passaggio delle navi più alte.
Lungo i lati del ponte vengono costruite
due file di negozi e i proventi derivanti
dagli affitti sono riscossi dalla tesoreria di
stato e contribuiscono alla manutenzione
del ponte che, essendo di legno, abbisogna
di continue attenzioni. Nel 1310 poi, il
ponte è parzialmente bruciato durante la
rivolta guidata da Bajamonte Tiepolo, mentre
nel 1444 crolla sotto il peso della folla
radunata per assistere all’ingresso della
marchesa di Ferrara in visita a Venezia. Un
altro crollo avviene nel 1524 e si delibera di
costruirlo in pietra. Finalmente viene indetto
un bando per la costruzione del Ponte di
Rialto in pietra (1551). Diversi architetti
famosi, tra cui il Sansovino e il Palladio
presentano progetti di approccio classico,
con diverse arcate, ma non sono giudicati
adatti. Vince il concorso il ponte ad arcata
unica (28 m) disegnato da Antonio da Ponte
con una struttura assai simile a quella
del precedente ponte in legno: due rampe
inclinate, con negozi su entrambi i lati. Alcuni
considerano il Ponte di Rialto troppo
audace dal punto di vista ingenieristico,
tanto che l’architetto Vincenzo Scamozzi ne
predice il crollo. Costruito in tre anni (1588-
463
91), il gagliardo Ponte di Rialto resiste ancora
nel 21° secolo ed è diventato uno dei
simboli di Venezia.
.30 ottobre: la materia delle artiglierie,
che era gestita dal Consiglio dei X il quale
eleggeva al suo interno un apposito provveditore,
passa adesso al Senato che istituisce
tre Provveditori alle Artiglierie. Ad essi
spetta soprintendere alla progettazione e
costruzione delle artiglierie, alla provvista
e confezione delle munizioni e all’organizzazione
del personale iscritto nelle varie
scuole di bombardieri dello Stato.
.17 dicembre: si concede un pubblico riconoscimento
a Camillo Zanetti, inventore di
un metodo per ravvivare le scritture svanite.
.In Piazza S. Marco, dopo aver demolito
(1582) l’antico Ospizio Orseolo, addossato al
Campanile, e gli edifici adiacenti, si costruiscono
le Procuratie Nuove (di fronte alle
Vecchie) su progetto di Vincenzo Scamozzi,
che riprende «il motivo di ispirazione classica
della contigua Libreria Sansoviniana,
sopraelevandola di un piano» [Lorenzetti
138-9]. Le Procuratie, suddivise internamente
in 9 appartamenti destinati ai nove
Procuratori di S. Marco, saranno poi terminate
da Baldassarre Longhena nel 1640.
1589
.26 maggio: risarcimento dei danni per
la demolizione di case e botteghe, onde allargare
la pubblica via a S. Bortolomio giù
dal Ponte di Rialto.
.1° giugno: il sultano esorta la Repubblica
a proteggere l’Adriatico dagli uscocchi
[v. 1592].
.11 settembre: inizia la costruzione delle
Fondamente Nuove da S. Giustina a S. Alvise,
ma sappiamo che si fermeranno per sempre
dove si allarga la sacca della Misericordia
(trasformata in porticciolo nel 21°sec.). La
parte con la quale si avvia effettivamente
l’operazione è del 9 febbraio 1587 [Tafuri
92]. Con questa opera si definisce il limite
nord di Venezia, dopo aver definito il limite
sud (1520): la politica di definizione della
forma urbana è adesso per i Savi alle Acque
di fondamentale importanza; infatti è di
questo periodo una vasta campagna di
ispezione dei bordi lagunari [v. 1539]. In
questi interventi adesso c’è una precisa strategia,
che consiste nel coordinare la difesa
del tessuto urbano (costruzione di argini e
quindi lotta contro l’azione corrosiva delle
acque) con la salvaguardia ambientale
(costruzione di ponti, manutenzione di calli
e campi, escavo dei rii e anche interramento
di alcuni canali ai fini dell’urbanizzazione,
utilizzando i fanghi degli scavi, raccolta
delle immondizie), ossia con il rispetto del
delicato equilibrio fra terra e acqua racchiuso
nell’espressione non in terra, neque in aqua
sumus nos viventes (non viviamo né sull’acqua
né sulla terra) riportata da Paolo Diacono
nella sua Historia Langobardorum. Con
la realizzazione delle Fondamente Nuove si
bonifica un’area marginale della città e
quindi le spese verranno recuperate vendendo
i terreni bonificati.
.Muore a Venezia Tomaso Garzoni (1549-
89), un ecclesiastico romagnolo autore del
libro La Piazza Universale di tutte le professioni
del mondo e nobili e ignobili. Presentata in
una ristampa annotata (1996) come un’opera
enciclopedica per la vastità delle informazioni
e la prodigiosa erudizione, La Piazza ci
introduce ad oltre cinquecento professioni e
mestieri (incluso quello del fannullone) e
tra queste quella del gondoliere: Tomaso
chiama i gondolieri (divenuti ormai i padroni
dello spazio cittadino, avendo i nobili smesso
per legge le cavalcature, per cui si gira
quasi soltanto in gondola) «gente bassissima
e vilissima, che esercita il ruffianesimo, che
ha sempre in bocca parole sporche e imprecazioni
terribili, e nella quale non si trova
una verità, non si scopre una creanza, non si
vede una bontà» [Molmenti II 59].
.Si delibera la costruzione delle nuove
prigioni a fianco del Paalzzo Duale per
sostituire quelle sparse nei vari sestieri
della città. Il progetto delle cosiddette
Prigioni Nuove, di fronte al Palazzo Ducale,
al di là del Rio de la Paglia, che saranno
inaugurate nel 1602, è di Antonio da Ponte,
che fa anche il disegno (alla sua morte
modificato da Antonio Contino) del cavalcavia
(poi Ponte dei Sospiri) che deve unirle
al Palazzo Ducale e più precisamente con
gli uffici degli Avogadori di Comun e il tribunale.
1590
.2gennaio: si vieta
alle maschere di girare
armate per la città.
.14 gennaio: si decreta
che morendo un povero
senza eredi, i suoi averi
vadano ad altri poveri
che si trovano nella stessa
contrada.
.17 giugno: si consacra
la rinnovata Chiesa di San Maurizio.
.3 agosto: muore il
patriarca Giovanni Trevisan a cui succederà
(7 gennaio 1591) il cardinale Lorenzo
Priuli.
.15 settembre: Cristoforo Sorte porti a
termine le carte geografiche della terraferma
e dell’Istria in Palazzo Ducale.
.26 novembre: arriva il cipriota Marco
Bragadin, detto Mumugnà, capace di trasformare
l’argento in oro finissimo e addirittura
il mercurio in oro [v. 1577]. Molti
prìncipi invidiano Venezia per questo privilegio,
e infatti Mumugnà lascia presto la
città per portarsi in Germania, ospite del
duca di Baviera: qui sarà accusato di frode
e condannato (1591) al patibolo, dopo aver
confessato che lui non aveva mai saputo
«cavar l’anima dall’oro», un ciarlatano.
.Il Consiglio dei X nomina tre Provveditori
al Bosco del Montello. Questa magistratura
era stata istituita nel 1588 con la
nomina di un provveditore. Compito dei
tre Provveditori, coadiuvati da un capitano,
un falegname e guardie a cavallo, è quello
di visitare periodicamente il bosco, vigilare
sul mantenimento della sua integrità,
punire eventuali danneggiatori, provvedere
alla vendita della legna e versare il ricavato
nella Cassa del Consiglio dei X. La Repubblica
estenderà il suo interesse ad altri
boschi del suo dominio e curerà alcuni tipi
particolari di piante, come il rovere, o l’abete
e il larice per realizzare pennoni e
alberi di nave, o faggi e aceri per i remi.
.Navi olandesi ed inglesi, costruite con
una tecnologia navale avanzata, basata non
più sulle galee ma su vascelli a vela più
veloci, muniti di cannoni pesanti e in grado
464
di viaggiare con una spesa minore, iniziano
ad apparire nelle acque del Mediterraneo
in grande numero, portando grano alle città
del Mediterraneo. La Repubblica risponderà
a questa nuova concorrenza, sia consentendo
agli armatori veneziani di acquistare
navi meno costose costruite all’estero
[il minor costo dipendendo dalla disponibilità
di legname nell’Europa nord-occidentale],
sia di agire sulle tasse di ancoraggio
per rendere vantaggioso per le navi di
costruzione nordica viaggiare sotto la bandiera
veneziana. Ma nel 1607 avendo le
navi straniere nei porti concorrenti scavalcato
in numero quelle veneziane, questa
regola discriminatoria verrà revocata [Cfr.
McNeill 220].
.Da due decreti del Senato si apprende
che in quest’anno le città fortificate e strategicamente
più importanti nello Stato da terra
sono quelle di Bergamo, Brescia, Crema
e Verona, alle quali si aggiungono le fortezze
di Asola, Orzinuovi, Peschiera, Legnago
e Marano; mentre quelle dello Stato
da mar sono Zara, Cattaro, Corfù, Candia,
Canea e Rettimo, oltre a Sebenico, Asso,
Cerigo, Tino, Grabusa, Suda e Spinalonga
[Cfr. Hale 50].
1591
.15 marzo: istituzione di quattro celle
segrete per i carcerati in attesa di giudizio,
situate sotto il tetto del Palazzo Ducale, che
dal 1605 sarà ricoperto di lamine di piombo
e queste segrete si chiameranno Piombi. Le
misure delle segrete vanno da 1.85 a 2.57 di
altezza e da 3.85 a 2.78 di larghezza.
.19 aprile: il Consiglio dei X accusa il
bailo di Costantinopoli, Gerolamo Lippomano,
di tramare contro la Serenissima
Repubblica. Pochi giorni dopo si emetterà
(22 aprile) il mandato di arresto incaricando
Lorenzo Bernardo per la sua esecuzione.
Condotto a Venezia, all’altezza del Lido
il bailo cadrà in mare annegando.
.10 luglio: scossa di terremoto e le campane
suonano da sole.
.18 luglio: si completa il Ponte di Rialto.
Dopo i primi tre ponti in legno, nell’ordine
un ponte di barche [v. 1173], poi uno sostenuto
da pali [v. 1265] e infine un terzo con
465
una parte mobile per fare attraversare le
navi [v. 1444], adesso si inaugura il Ponte di
Rialto in pietra realizzato da Antonio da
Ponte (dal 1570 al 1580 proto della Basilica
di S. Marco, cioè direttore dei lavori pubblici
veneziani), iniziato nel 1588: la prima
pietra era stata posta il 9 giugno 1588 e due
anni dopo (1590) il ponte era già transitabile.
Sul ponte ci sono 24 botteghe.
.22 luglio: muore a 45 anni a S. Moisè la
poetessa e cortigiana Veronica Franco [v.
1360]. Giuseppe Tassini sarà il primo a
documentare tutta la sua carriera nel libro
Veronica Franco celebre letterata e meretrice
veneziana (1874). Nata in una vecchia e onorata
famiglia cittadinesca, andata in sposa
giovanissima al medico Francesco Panizza,
si era votata, con il consenso e l’appoggio
della madre, alla prostituzione. Svanita la
sua giovinezza, era diventata pia, fondando
nella parrocchia dei Carmini un ospizio
per peccatrici pentite [v. 1578]. Nel suo
testamento lascia una somma a beneficio di
«due donzelle da bon per il suo maritar, ma
se si ritrovassero due meretrici che volessero
lasciar la cattiva vita, e maritarsi, o
monacarsi, in questo caso siano abrazade
dette due meretrici, et non le donzelle»
[Tassini Curiosità ... XV]. Lo studioso G.
Fontana [v. 1885] sostiene che la Franco non
era una cortigiana, tutt’al più una «moglie
anomala» incapace di resistere alla tentazione
di prendersi degli amanti e che il re
Enrico III [v. 1574] non si sarebbe accompagnato
ad una meretrice, portandosi in
Francia il suo ritratto eseguito dal Tintoretto.
Fontana difende la Franco per difendere
Venezia, credendo che il disonore di
Veronica torna a disonore di Venezia [Cfr.
Tassini Curiosità ... XIX].
.26 luglio: Leonardo Donà viene eletto
procuratore di S. Marco.
.29 agosto: il podestà di Torcello sia tenuto
a risiedere colà e non a Burano.
.Novembre: per la carestia si mangia pan
di miglio, di solito usato per l’alimentazione
di uccelli domestici e per la preparazione di
mangimi.
.Comincia al Lido la costruzione del Palazzo
dei Soldati, chiamato Caserma Pepe dopo
il 1866 dal nome del comandante delle truppe
napoletane giunte in laguna per combattere
gli austriaci durante la rivoluzione del
1848-49. Il Palazzo sarà completato nel 1595,
risolvendo così il problema degli accasamenti
delle truppe, potendo alloggiare fino
a 2000 soldati, che la peculiare funzione difensiva
del Lido aveva imposto all’attenzione
dei dogi fin dal 1203 [Cfr. Mangione 23].
Il Palazzo dei Soldati sarà la sede dei Lagunari
[v. 1984], eredi dei Fanti da Mar, il glorioso
reparto veneziano che si era distinto contro i
turchi a Famagosta (1570-71) e che farà altrettanto
a Candia (1648).
.I Teatini [v. 1528] iniziano la costruzione
della Chiesa di S. Nicola da Tolentino
[sestiere di S. Croce] o dei Tolentini, nome
che deriva dalla combinazione di Tolentino
e Teatini. La Chiesa dei Tolentini è edificata
su progetto di Vincenzo Scamozzi ed è consacrata
il 20 ottobre 1602 dal patriarca di
Venezia Matteo Zane. La facciata, che anticipa
il gusto neoclassico lagunare, sarà realizzata
da Andrea Tirali tra il 1707 e il 1714.
L’altar maggiore sarà invece ideato dal
Longhena (1661) con sculture di Giusto Le
Court. Il convento attiguo, soppresso e trasformato
in caserma (1810), sarà poi sede
dello Iuav [v. 1926].
1592
.A fine marzo Giordano Bruno giunge a
Venezia e qui frequenta il ridotto scientifico
di Andrea e Nicolò Morosini nel palazzo
conosciuto come Martinengo-Ravà
sulla Riva del Carbon in Canal Grande
[nell’Ottocento il palazzo funzionerà da
albergo, chiamato Leon Bianco, poi diventa
sede dell’Azienda Autonoma Soggiorno
e Turismo e infine passa in uso al Comune].
Tra i frequentatori ci
sono Paolo Sarpi,
Leonardo Donà, Nicolò
Contarini, Giovanni
Francesco Sagredo,
Galileo Galilei [Cfr.
Perocco III 993]. Dopo
qualche mese, mentre è
ospite in casa Mocenigo,
Bruno viene improvvisamente
rinchiuso nelle
sue stanze dal patrizio
466
veneziano, che forse è insoddisfatto nelle
sue aspettative di mirabolanti tecniche
magico-mnemoniche, o forse è indispettito
dal carattere indipendente di Bruno.
Così sequestrato, Bruno è denunciato alla
locale inquisizione: il patrizio asserisce di
averlo sentito profferire bestemmie e frasi
eretiche. Preso e citato in giudizio dal S.
Uffizio (23 giugno), Giordano Bruno si difende,
sostenendo di non essere incorso
nelle colpe di cui è accusato, di aver soltanto
formulato ipotesi filosofiche e non
teologiche e che per quanto riguardava le
cose di fede si rimetteva pienamente alla
dottrina della Chiesa, chiedendo perdono
per qualche frase sconsiderata che potesse
aver pronunciato. Quando tutto fa sperare
in una prossima assoluzione, giunge improvvisamente
da Roma la richiesta del
trasferimento del processo al tribunale
centrale del Santo Uffizio. La prima risposta
del Senato, geloso custode dell’autonomia
della Repubblica, è negativa, ma dietro
le insistenze vaticane, nella considerazione
che l’inquisito non è cittadino veneziano
e che il suo processo sembra essere
iniziato prima del suo arrivo nella città
lagunare (1575), giunge alla fine il nullaosta
e nel febbraio 1593 il gran peregrinare
di Giordano termina in una cella del
nuovo palazzo del S. Uffizio a Roma. Il 17
febbraio 1600 (anno santo), è condotto a
Campo de’ Fiori con una mordacchia che
gli impedisce di parlare, e qui, spogliato e
legato a un palo, viene bruciato vivo.
.19 aprile: l’arciduca Massimiliano d’Austria
sosta a Venezia .
.27 settembre: si consacra la Chiesa del
Redentore sul Canale della Giudecca, cominciata
dal Palladio nel 1577 [Palladio era
succeduto al Sansovino come proto della
Repubblica] e completata da A. Da Ponte.
.2 novembre: muore a 36 anni la poetessa
e letterata veneziana Modesta da Pozzo,
detta Moderata Fonte e viene sepolta nel
chiostro dei Frari.
.29 novembre: privilegio a Torquato Tasso
per la sua Gerusalemme Liberata.
.30 novembre: il Breviario Grimani viene
consegnato alla Signoria.
.La Repubblica nomina Galileo Galilei
lettore di matematica all’Università di Padova,
dove tiene il suo discorso inaugurale
il 2 dicembre e dove rimane per 18 anni:
lascerà Padova nel 1610.
.Il patriarca Lorenzo Priuli fa pubblicare
per la prima volta un catechismo che con
modifiche rimarrà in uso fino all’ultima
edizione del 1850.
.Tintoretto completa nella Sala del Maggior
Consiglio la grande tela del Paradiso, al
posto dell’affresco del Guariento [originario
forse di Piove di Sacco] distrutto dall’incendio
del 1577. È l’epilogo di una gara
tra artisti indetta dalla Repubblica (1582) e
vinta da P. Veronese e F. Bassano, ma Veronese
muore e Bassano rinuncia, lasciando
libero il campo a Tintoretto. Questa vicenda
sarà ricostruita nel 2006 in una mostra a
Palazzo Ducale intitolata Il Paradiso di
Tintoretto, un concorso per Palazzo Ducale.
.Nel corso dell’anno si creano due Procuratori
di S. Marco: Alvise Zorzi (5 febbraio)
e Domenico Duodo (17 novembre).
.Un documento di quest’anno ci dice
che le parrocchie sono 70 (63 governate da
parroci e 7 da monaci) e che in questo numero
rimarranno fino a quando Napoleone
le ridurrà prima a 40 tra il 1807 e il 1808,
e poi a 30 nel 1810: «Tanto prima del 1000
quanto dopo, le parrocchie hanno avuto
origine come piccole cappelle private di
famiglie benestanti per adempiere i loro
doveri religiosi, aperte anche ai comuni
fedeli» [Niero 54]. Tra tutte le parrocchie
ve ne sono sette governate da monaci:
«San Benedetto (Beneto) dai Cistercensi;
Santa Croce de Luprio dai Benedettini; San
Gregorio dai Benedettini; Santa Giustina
dai canonici Agostiniani di Santa Brigida;
San Salvatore dai canonici Agostiniani;
San Zaccaria profeta e San Severo dalle
monache benedettine a mezzo di un loro
cappellano» [Niero 57-8]. Il parroco viene
scelto dai parrocchiani e non dal vescovo o
dal patriarca come avverrà dopo le riforme
napoleoniche: «Il primo caso avvenne nel
1156, quando Leonardo Corner, per aver
467
donato il terreno su cui doveva sorgere la
chiesa parrocchiale di San Matteo di
Rialto, vuole che il diritto spetti ai parrocchiani.
Dopo il 1432 il sistema diventa
comune per tutta Venezia [...] L’elezione
avveniva in chiesa [...] Potevano votare i
capofamiglia purché proprietari di beni
immobili in parrocchia [...] Per le due parrocchie
di San Giovanni e di San Giacomo
di Rialto l’elezione dei parroci spettava al
Doge [...] Tutto ebbe fine con la caduta
della repubblica. L’Austria prima, Napoleone
poi, l’Austria ancora, applicarono il
principio vigente nei loro domini di dare al
Patriarca il diritto di eleggere i parroci»
[Niero 62-3].
.Muore Giulio Ballino. Aveva pubblicato
nel 1569 la raccolta De’ disegni delle più illustri
città et fortezze del mondo nella quale
sono descritte e illustrate città e fortificazioni
d’Italia, d’Europa e d’Asia. Le località
descritte, seguendo l’ordine e la grafia del
libro, sono: Vinegia, Fano, Mirandola, Fiorenza,
Siena, poi Roma, Napoli, Messina,
Genova, Parma, Piacenza e Milano, ma anche
città straniere tra le quali Parigi, Anversa,
Augusta, Vienna, Costantinopoli, Gierusalem,
Tiberiade, Malta, Tripoli.
1593
.5 marzo: si delibera di accogliere onorevolmente
il principe di Baviera.
.5 giugno: Alvise Giustinian viene eletto
procuratore di S. Marco.
.14 settembre: i burchi di legna da ardere
siano esenti da gravezze.
.Costruzione della fortezza di Palma
(poi Palmanova) nel Friuli tra le vibranti
proteste degli austriaci.
.Si interpella Galileo Galilei per combattere
i pirati uscocchi che lungo l’Adriatico
colpiscono maggiormente i veneziani.
.Censimento: gli abitanti della città di
Venezia sono 139.459. La notizia è presa
da uno studio che reca la seguente annotazione:
«Da una relazione contemporanea
non ufficiale. Mancano ricoverati ed ebrei
e forestieri. Cifra della popolazione quasi
certamente errata» [Contento 87].
1594
.Gennaio: sospetto di contagio.
.4 maggio: si decide che sia lecito andare
in maschera soltanto di Carnevale.
.31 maggio: muore Jacopo Robusti, detto
il Tintoretto (1512-94) perché suo padre era
un tintore di origine lucchese, un’arte rinomatissima
a Venezia [v. 1380]. Una targa
marmorea incisa in latino lo ricorda al civico
3398/3399 di Fondamenta dei Mori,
vicino alla Madonna dell’Orto, dove abitò
dal giugno del 1574 al 31 maggio del 1594.
Era nato nella parrocchia di S. Cassiano e
battezzato nella Chiesa di S. Polo.
.15 settembre: Galileo Galilei, insegnante
presso l’Università di Padova, chiede ed
ottiene il privilegio della Repubblica per
talune macchine idrauliche.
.24 settembre: Giovan Paolo Contarini
diventa procuratore di S. Marco.
.Ottobre: si rifà la Cattedrale di S. Pietro di
Castello su disegno del Palladio.
.Ottobre: si lavora alla strada di S. Marco
(cioè la strada di collegamento che via terra
arriva a Bruges) verso Grigioni e Svizzeri.
1595
.2 aprile: muore il doge Pasquale Cicogna
e viene sepolto nella Chiesa di S. Maria
Assunta dei Gesuiti.
.Si elegge a richiesta del popolo Marino
Grimani, 89° doge (26 aprile 1595-25 dicembre
1605). Ha 63 anni e una splendida moglie,
Morosina Morosini che sarà dogaressa
[v. 1597]. È amato dalla gente, ha un cursus
honorum impeccabile in cui brillano le
ambascerie a ben cinque pontefici, è anche
procuratore. Da questo doge la gente si
aspetta molto e non andrà delusa. Anche la
moglie è amata dalla gente e a lei si deve l’apertura
di un laboratorio di merletti a S.
Fosca, che occuperà fino a 130 persone: da
questa esperienza nascerà l’industria del merletto
a Burano, che coinvolgerà tutte le buranelle.
Ma il merletto, una forma di artigianato
artistico femminile, si lavorerà in tutta la
laguna con varianti tecniche: a Venezia e
Burano si lavorerà con l’ago; a Pellestrina
con i fuselli; a Chioggia su telaio. Questa tipica
attività artigianale prenderà piede nelle
468
case di nobildonne che
organizzeranno veri e
propri laboratori domestici
e si diffonderà poi negli
ospedali, negli ospizi e in
tutti quegli istituti che
offriranno asilo a giovani
fanciulle, che così impareranno
un mestiere e lavorando
il merletto si
pagheranno il vitto e l’alloggio.
Il bel mondo spenderà somme favolose
per ornare di merletti gli abiti femminili
e maschili, o i ventagli e persino le scarpe.
La Serenissima tutelerà questa industria al
pari di quella del vetro, emanando leggi
severissime: colui che avesse portato l’arte
fuori del paese sarebbe stato tenuto in conto
di traditore. All’origine del merletto c’è una
leggenda, che racconta di una buranella,
Catina, di cui s’era innamorato Polo, un povero
pescatore, che un giorno, mentre tirava
la rete in barca, si accorse che tra le maglie si
era impigliato qualcosa, un’alga sfrangiata e
traforata, incrostata di calcio e di magnesio,
che sembrava lavorata dalle sirene. Polo la
raccolse delicatamente e pensò di donarla
alla sua innamorata. Quando la vide, Catina
ne rimase incantata, ma quell’alga meravigliosa
era fragile e leggera e sarebbe bastato
un nonnulla per distruggerla. Pensò e
ripensò a come poterne mantenere la bellezza
finché non le venne un’idea: prese ago e
filo e riprodusse, copiandolo, il disegno dell’alga.
Intrecciando il filo ricostruì i pieni e i
vuoti in una rete aerea e resistente. Ricamò
un capolavoro di incredibile perfezione: era
nato il merletto [Zamburlin].
.17 maggio: Domenico Vito è nominato
27° cancellier grando.
.24 agosto: crolla il campanile della
Chiesa di S. Leonardo, che danneggia la stessa
chiesa e 12 abitazioni vicine. Trovano la
morte 10 persone.
.Le foci dei fiumi Brenta e Bacchiglione
vengono portate in mare. L’inizio dei lavori
per estromettere il Brenta dalla laguna,
deviandolo verso Chioggia, risale al 1437.
Già nel 1457 il Brenta era stato deviato da
Dolo verso Sambruson.
.Nel corso dell’anno si creano due Procuratori
di S. Marco: Pietro Marcello (28
aprile) e Giovanni Mocenigo (4 luglio).
1596
.27 gennaio: gli Aldobrandini vengono
aggregati al patriziato.
.27 giugno: terribile fortunale e onde
persino in Canal Grande.
.29 giugno: comincia a usarsi il titolo di
Inquisitori di Stato.
.Giugno: s’introduce a Venezia l’arte di
lavorare i coralli assai apprezzati dalle classi
aristocratiche ed ecclesiastiche, le sole
che possono permettersene l’acquisto.
.S’incendiano le proprietà dei discendenti
di Marco Polo e rimane in piedi soltanto
l’arco romanico in Corte Seconda del
Milion. I Polo si erano trasferiti dalla vicina
zona di S. Severo a S. Giovanni Grisostomo
dopo il loro ritorno dal Catai (1269) e presumibilmene
tra la fine del 1298 e gli inizi
del 1299.
.Ferdinando d’Asburgo prende possesso
della Stiria, della Carinzia e della Carniola,
venendo così a trovarsi con una frontiera
in comune con i possedimenti di terraferma
della Repubblica. Ferdinando incoraggerà
i pirati uscocchi a saccheggiare le
navi della Serenissima e ciò porterà alla
guerra di Gradisca [v. 1615].
.Si creano quattro Procuratori di S. Marco:
Bernardo Sagredo (11 marzo), Giovanni
Soranzo (18 settembre), Antonio Cicogna (2
dicembre) e Paolo Paruta (27 dicembre).
1597
.20 marzo: muore Antonio da Ponte nato
nel 1512, costruttore, architetto militare in
Dalmazia prima di assumere la carica di
proto (direttore dei lavori pubblici veneziani)
dal 1570 al 1580. Egli progetta e costruisce
la facciata del Palazzo delle Prigioni, dirige
il restauro dei piani superiori del Palazzo
Ducale, dopo gli incendi del 1574 e del
1577 e soprintende, fra il 1589 e il 1591, alla
costruzione del Ponte di Rialto.
469
.28 aprile: il papa concede una rosa d’oro
alla dogaressa Morosina Morosini, la cui
incoronazione viene solennemente e fastosamente
celebrata il 4 maggio. Le feste durano
tre giorni. Quando la dogaressa morirà
(29 gennaio 1614), la Repubblica le tributerà
solenni esequie a Palazzo Ducale.
.29 giugno: i Provveditori agli Olii devono
essere eletti in numero di tre [v. 1532].
.12 settembre: pastorale del patriarca
contro il lusso delle monache.
.23 dicembre: si completa la ricostruzione
della Chiesa dell’Ascensione o Santa Maria
in capo del Broglio [sestiere di S. Marco], perché
posta all’estremità opposta della Chiesa
di S. Marco, ovvero in capo alla Piazza che in
origine era un brolo o broglio. Fondata forse
tra il 9° e il 10° sec. è quindi annessa ad un
monastero di templari. Dopo la soppressione
dell’ordine (1307) sarà acquisita
(1312) dai monaci Cavalieri Gerosolimitani
(poi si chiameranno Cavalieri di S. Giovanni
o Cavalieri di Rodi e in seguito anche Cavalieri
di Malta) e da questi venduta ai Procuratori
di S. Marco (1324) i quali l’affittano
ad un frate e ai suoi compagni. In seguito il
monastero viene usato come albergo con
l’insegna della Luna. La chiesa, rifabbriata
nel 1597, sarà chiusa al culto il 28 ottobre
1810 e poi adibita a magazzino e infine demolita
(1824). Il nome rimarrà nell’indicazione
toponomastica, Calle dell’Ascensione,
calle perchè il rio sul quale sorgeva verrà
interrotto proprio all’altezza dell’albergo ed
interrato. I Cavalieri di Malta danno vita
anche all’Ospizio dei Cavalieri di Malta,
annesso alla sede del priorato, a Castello,
dapprima asilo per i pellegrini, poi complesso
assistenziale sanitario concretatosi
con la costruzione dell’Ospedale intitolato a
santa Caterina. L’antico edificio scomparirà,
ma nella stessa località, proprio accanto alla
Scuola di S. Giorgio dei Schiavoni, continuerà
a funzionare un complesso assistenziale
sanitario intitolato all’Ordine di Malta
[Cfr. Perocco 1020].
1598
.20 febbraio: Giacomo Franco (1550-
1620), celebre incisore in rame e calcografo,
che ha la sua officina in Frezzeria, presenta
al doge la pubblicazione di Giuseppe
Rosaccio, medico, storico e cartografo friulano
(Pordenone 1530-1621), intitolata
Viaggio da Venetia a Costantinopoli per Mare e
per Terra, & insieme quello di Terra Santa. Nel
quale, oltre à Settantadui disegni, di Geografia,
e Corografia si discorre, quanto in esso viaggio,
si ritrova. Cioè. Città, Castelli, Porti, Golfi,
Isole, Monti, Fiumi e Mari. Opera utile à
Mercanti Marinari, & à Studiosi di Geografia.
Leggendo l’introduzione al libro scopriamo
che da Venezia a Ragusa ci sono 800
miglia e che la distanza da Ragusa a
Costantinopoli è di 1.357 miglia per cui
bisogna percorrere un totale di 2.239 miglia
per andare da Venezia a Costantinopoli.
.2 maggio: passa da Venezia l’arciduca
Ferdinando d’Asburgo.
.20 giugno: festeggiamenti per il duca di
Lussemburgo in visita alla città.
.22 giugno: pena di morte contro chi
alteri monete d’oro o d’argento.
.6 dicembre: muore lo storiografo pubblico
Paolo Paruta (1540-98) e gli subentra
Andrea Morosini (1557-1618), che detta in
latino gli avvenimenti dal 1521 al 1615.
Paolo Paruta era stato ambasciatore a Roma
(1592-95), procuratore di S. Marco
(1596). Come storiografo ufficiale della Repubblica
è incaricato di scrivere in latino
intorno agli eventi che vanno dal 1513 al
1551. Egli compila dodici libri, che saranno
pubblicati postumi (1605) con il titolo di
Historia vinetiana di Paolo Paruta caualiere,
et procuratore di S. Marco. Diuisa in due
parti. L’opera copre dunque
gli anni 1513-52 e
quindi continua le Rerum
venetarum historiae (o
Storie di cose venete) di Pietro
Bembo, ribaltandone
però in chiave politicodiplomatica
l’impostazione
retorica. Tra le sue
opere maggiori i dialoghi
Della perfezione della vita
470
politica (1579) e i Discorsi politici (1599) in
cui tenta una conciliazione tra ragion di
stato e vita morale.
.17 dicembre: si decide che «per ovviare
alle continue inondationi et rotte [...] principalissimo
et unico rimedio sarà il far un
nuovo sboradore al fiume Po». Dopo una
serie di disastrose alluvioni nei territori di
Loreo e Adria con pericoli di interramento
dei porti di Fossone e Brondolo, ma anche
di Chioggia e Malamocco e quindi della
stessa laguna di Venezia, si decide di ‘tagliare’
il Po. I lavori si concluderanno il 16
settembre 1604, ma in seguito sarà necessario
apportare delle correzioni. Il Po sfocierà
così lontano dalla laguna, a Porto Viro, un
territorio che deve appunto la sua conformazione
al cosiddetto ‘Taglio di Porto Viro’
per deviare le acque del fiume Po delle Fornaci
(poi detto Po di Venezia).
.Dicembre: il fiammingo Alberto van
den Brulle scolpisce il Coro di S. Giorgio
Maggiore.
1599
.10 gennaio: si eleggono tre Esecutori
all’Adige, una magistratura che nel 1677 diverrà
stabile col nome di Provveditori all’Adige.
Eletti in numero di tre con un aggiunto
per sorvegliare il corso del fiume,
essi riscuotono il campatico, curano la riparazione
delle rive, vigilano sui mulini
sorti sul fiume.
.13 aprile: regolazione dei Signori di
Notte al Criminal.
.29 maggio: divieto di adornarsi di
perle.
.6 luglio: esecuzione capitale di Francesco
Bembo per corrispondenza politica
con il granduca di Toscana.
.27 novembre: Zaccaria Contarini diventa
procuratore di S. Marco.
.Novembre: si delibera il restauro, senza
rinnovarla, della Chiesa di S. Giacometto, ritenuta
la più antica della città.
1600
471
.Venezia è un emporio commerciale ma
anche un importante centro manifatturiero
(seta, lana, raso, velluto, vetri d’arte,
specchi, stampa ed editoria, fabbricazione
di sapone, zucchero, cera, concia di pelli ...):
un gruppo cospicuo di industrie lavorano
per l’Oriente e l’Occidente. Questa realtà,
però, con l’avvento del 1600, comincia a
sfaldarsi. Altri si affermano dal momento
che il grande commercio si è ormai quasi
completamente spostato dal Mediterraneo
all’Atlantico: mercanti fiamminghi, inglesi,
olandesi, francesi ... E questi concorrenti
cominciano già ad ancorare le loro navi nel
Bacino di S. Marco. Politicamente, poi, s’impone
il gruppo di patrizi innovatori e gelosi
dell’indipendenza dello Stato, che conduce
la Repubblica a subire l’interdetto (1606),
ma il doge non cede, facendo quello che è
considerato un ultimo grande gesto politico.
Poi, fatalmente, una caduta di vitalità:
l’aristocrazia non sembra più gestire al
meglio il suo monopolio politico, sembra
ripiegarsi su se stessa, abbandonare ogni
interesse mercantile per investire sempre
più i suoi capitali in terraferma e trasformarsi
fatalmente in una classe di semplici
proprietari fondiari. Questo ripiegamento
produce anche una caduta culturale verticale:
le arti e i talenti spariscono durante questo
secolo, c’è quasi una desertificazione
artistica. I più importanti pittori vengono
tutti da altre città (Bernardo Strozzi da
Genova, Luca Giordano da Napoli); un solo
architetto veneziano, il Longhena, ha una
visione veramente nuova dell’arte di
costruire, ma l’architettura diventa spesso
un semplice supporto per opere di scultura
realizzate tutte, o quasi, da non veneziani.
Solo il teatro, che tra il 1400 e il 1500 poteva
esprimersi unicamente nelle case private,
soprattutto il teatro in musica, conosce un
improvviso, inaspettato e inspiegabile
splendore. Nascono 16 teatri, che nel secolo
successivo si ridurranno a 7 perché la stagione
teatrale viene allungata e l’organizzazione
migliorata. Andare a teatro diventa
un must, un cult, un obbligo; si lotta per
ottenere il palco migliore,
all’interno del quale, poi,
tutto è lecito e s’inventa
la parrucca, la maschera
che concede l’anonimato.
Secolo di lenta, fatale,
inarrestabile decadenza
alla quale non è estranea
la grande depressione
europea (1620-1720), ma soprattutto secolo
di ferro, attraversato da conflitti devastanti,
inquietato da una persistente crisi economica
che si ripercuote negativamente sull’ordine
sociale, incrinandolo e sottoponendolo
a frequenti e turbolente fibrillazioni.
Certamente è anche il secolo di una peste
particolarmente crudele, che costa quasi
cinquantamila morti. Si fa voto di costruire
il tempio votivo della Madonna della
Salute. Dopo la disfatta di Agnadello (1509),
la Serenissima si era imposta un criterio di
decisa neutralità nei conflitti internazionali
e questo atteggiamento lungimirante non
era stato capito in un’Europa di guerrafondai,
anzi era stato interpretato come infiacchimento,
per cui molti tentano di approfittarne,
a partire dal papa, che prendendo a
pretesto un fatterello fulmina l’interdetto
(1606) e allora la Repubblica reagisce, affidandosi
al geniale Paolo Sarpi. C’è poi la
breve guerra (1616-17) per liberarsi dei pirati
uscocchi, che infestano l’Adriatico, foraggiati
dall’Austria. C’è la congiura di
Bedmar, ovvero il tentativo spagnolo volto
a sovvertire il regime dogale. E ci sono le
imprese di Francesco Morosini che difende,
inutilmente (1648-69) l’isola di Creta dagli
attacchi dei turchi. Fra tante preoccupazioni,
però, Venezia non cessa di pensare a
farsi sempre ancora più bella. L’apertura
del Libro d’oro del patriziato veneziano, concessa
a chi versa soldi freschi nelle casse
dello Stato, fornisce l’occasione alle nuove
famiglie aggregate di manifestare la loro
visibilità, costruendo nuovi sontuosi palazzi
e nuove chiese: Palazzo Labia, la più lus-
472
suosa residenza della
città; Ca’ Rezzonico; Ca’
Pesaro; le facciata delle
chiese di S.M. Zobenigo
e di S. Moisè. La Pace di
Carlowitz (1699) chiude il
secolo di guerra e sancisce
l’acquisto della
Morea, che vent’anni
dopo, però, sarà perduta,
ma finiranno anche i
conflitti dei veneziani con i turchi: Venezia
si vota definitivamente alla neutralità disarmata ...
1600
.26 gennaio: muore il patriarca Lorenzo
Priuli. Gli succede (28 gennaio) il consigliere
ducale Matteo Zane.
.19 marzo: il duca di Wüttemberg viene
a Venezia per visitare la città.
.17 febbraio: viene bruciato vivo a Roma,
in Campo dei Fiori, Giordano Bruno.
Lo aveva invitato a Venezia nel 1591 il patrizio
Giovanni Mocenigo, che voleva apprendere
le tecniche mnemoniche e le arti
magiche, ma poi intimorito dalla presenza
nel suo palazzo di un eretico lo aveva consegnato
al Tribunale dell’Inquisizione.
Una targa posta sul muro di Palazzo
Mocenigo nel 2000 ricorda che fu un veneziano
a mandare al rogo il simbolo del
libero pensiero.
.25 marzo: il piovano della Chiesa di S.
Giacometto, Gerolamo Dall’Acqua, rinnova
la lapide relativa alla fondazione della chiesetta,
che si ritiene la più antica della città.
.3 aprile: Enrico IV di Francia iscritto ad
honorem al Maggior Consiglio.
.25 aprile: festa di S. Marco, nevica.
.Tra il 24 maggio di quest’anno e il settembre
del 1604 la Repubblica porterà a
termine il Taglio di Porto Viro per deviare
artificialmente le acque del Po nella sacca
di Scardovari e difendere così la laguna. A
beneficiare di questa imponente opera è
anche Adria, la cui economia si ridesterà
da un lungo sonno e potrà così riprendere
a marciare ...
.13 luglio: il Senato respinge le pretese
del papa di esaminare in teologia il patriarca
di Venezia designato dalla Repubblica
(28 gennaio). È un laico, si chiama Matteo
Zane e il papa vuole fargli l’esame ... la
Serenissima rifiuta le interferenze ...
.25 luglio: si riconsacra la Chiesa di S.
Croce. Lo stesso giorno sontuosa regata offerta
ad Eleonora di Mantova e Margherita
di Ferrara.
.9 agosto: si decide il trasferimento dell’Ospedale
dei Mendicanti dall’isola di S. Lazzaro
alle Fondamente Nuove [v. 1246]. Pochi
mesi dopo iniziano i lavori ad opera di
Vincenzo Scamozzi (1601). La chiesa, detta
di S. Lazzaro dei Mendicanti [sestiere di Castello],
sarà completata nel 1631 con esclusione
della facciata, realizzata da Giuseppe
Sardi nel 1649. Tutto il complesso farà in
seguito parte dall’Ospedale Civile. La chiesa
conserverà il monumento funebre di Alvise
Mocenigo (famoso difensore di Candia)
ideato sempre dal Sardi.
.10 ottobre: l’arciduca d’Austria viene
in visita alla città.
.14 ottobre: si vieta di vendere armi ai
Paesi infedeli.
.28 ottobre: banchetto in Arsenale per il
figlio del duca di Lorena.
.27 novembre: Zaccaria Contarini viene
eletto procuratore di S. Marco.
.Dicembre: una forte e violenta mareggiata
sconvolge i lidi. Acqua alta, altissima
il giorno 8, poi il 18 e infine il 19 tanto da
non poter camminare e grave danno per le
abitazioni e il commercio: «rotto il Lito in
diversi luoghi, vennero così alte l’acque
nella città, che le barche andavano per la
Piazza di San Marco».
1601
.19 maggio: impiccagione di Iseppo Donà
che aveva trattato con gli spagnoli la
cessione del Castello di Brescia.
.27 giugno: si vieta di giocare e di bere
nei Lazzaretti.
473
.29 giugno: don Giovanni de’ Medici visita
il doge.
.5 luglio: la Repubblica ordina di ispezionare
ed eventualmente riparare le fortezze
della Dalmazia.
.29 luglio: si proibisce ai patrizi di vestire
il tabarro, cioè il mantello che di solito si
porta con una bauta bianca leggermente
sorridente per contrastare con il tabarro e il
tricorno entrambi neri.
.14 agosto: Giovanni Bembo viene eletto
procuratore di S. Marco.
.17 settembre: lo storiografo pubblico diventa
anche soprintendente alla Secreta.
1602
.6 aprile: muore Celio Magno (1536-
1602) considerato uno dei più illustri poeti
del proprio tempo.
.11 giugno: la Repubblica rifiuta la dedizione
dell’isola di Lagosta che appartiene
alla repubblica di Ragusa. L’isola era stata
distrutta dai veneziani già nell’anno 1000,
perché gli abitanti si dedicavano ad atti di
pirateria lungo le coste dell’Adriatico
orientale.
.Si rinnova il Bucintoro, che sarà varato il
4 maggio 1606, giorno della Sensa.
.Grande freddo e laguna e canali ghiacciati.
.Nel corso dell’anno si creano due Procuratori
di S. Marco: sono Marcantonio
Memmo (25 gennaio) e Alvise Priuli (25
novembre).
1603
.12 aprile: il conte di Vaudemont partecipa
ad una seduta del Maggior Consiglio.
.11 maggio: si stabilisce che un esemplare
di ciascun libro stampato a Venezia sia
consegnato alla Pubblica Libreria.
.15 maggio: l’arciduca Massimiliano in
incognito a Venezia.
.19 settembre: si forma la Confraternita
delle Sacre Stimmate che nel 18° sec. arriverà
a contare 250 soci. Soppressa all’epoca napoleonica
e risorta nel 1815 sarà dichiarata
estinta il 23 luglio 2003. Il Campo della
Confraternita a fianco della Chiesa di S.
Francesco della Vigna [sestiere di Castello]
ne tramanda la memoria.
.Comincia la guerra contro i pirati sponsorizzati
da Ferdinando d’Asburgo che si
474
trascinerà fino al 1617 [v. 1596].
.Si costruisce il ponte che collega Palazzo
Ducale con le Prigioni Nuove. Si chiama
dapprima Ponte della Sicurtà e in seguito Ponte
dei Sospiri perché la leggenda vuole che i
prigioneri attraversandolo sospirassero davanti
alla prospettiva di non vedere per molto
o per sempre il mondo esterno. Il ponte è
«mascherato da Antonio Contin [...] come
una fastosa poppa di galera scolpita nella
pietra» [Salvadori Duemila anni ... 126].
.Nel corso dell’anno si creano tre Procuratori
di S. Marco: Bernardo Contarini (25
gennaio), Antonio Priuli (3 luglio) e Almorò
Grimani (20 agosto) al posto di Giovanni
Dolfin creato vescovo di Vicenza.
1604
.10 gennaio: non si erigano chiese, scuole
o monasteri senza licenza del Consiglio
dei X.
.7 maggio: la Repubblica respinge le
esortazioni del papa alla crociata.
.5 giugno: si istituisce provvisoriamente
la magistratura dei Deputati all’Esazione del
Denaro Pubblico con due membri tolti dal
corpo del Senato, poi portati a tre nel 1608.
Questa magistratura è resa definitiva nel
1640. Un secolo dopo i membri sono portati
a cinque, ma nel 1774 di nuovo ridotti a
tre. Il loro compito è tra l’altro di vigilare
sul bilancio dello Stato, avanzare proposte
sulla politica fiscale, fare eseguire il censimento
della popolazione. In particolare, essi
controllano tutti gli uffici di esazione e
tutte le cariche dello Stato per cui nessuno
può assumere un ufficio senza provare con
una autocertificazione di non essere debitore
verso lo Stato [Cfr. Da Mosto 134].
.10 settembre: anche le maschere devono
rispettare le Leggi suntuarie.
.16 settembre: nasce il nuovo delta del
Po con il Taglio di Porto Viro. Scrivono i
provveditori: «Hoggi alle ore 19, con il favore
del Signore Dio, si ha dato l’acqua al
nuovo taglio, la quale vi è entrata per cinquanta
e più aperture che si sono fatte nel
medesimo tempo all’argine, et doppo haver
fatto un poco d’empito, in spatio di
un’hora in circa si parizò con l’altra acqua
dell’alveo, et continuò il suo corso come fa
tuttavia placidissimamente».
.Novembre: Achmet sultano dei turchi
rinnova i trattati e poi riconferma la pace (9
marzo 1605).
.Una nova appare nei cieli e provoca un
acceso dibattito fra gli astronomi di tutta
l’Europa. A Padova sorgono i primi contrasti
fra Galileo e la tradizione aristotelica
dell’Università. Cesare Cremonini sostiene
che essendo i cieli incorruttibili la nova deve
essere per forza sublunare. Quando Galileo
scoprirà delle imperfezioni sulla superficie
lunare, Cremonini si rifiuterà di
guardare attraverso il telescopio, sostenendo
che deve trattarsi di un’illusione ottica.
.Nel corso dell’anno si creano due Procuratori
di S. Marco: Francesco Molin (19
febbraio) e Benedetto Moro (20 maggio).
1605
.15 febbraio: Francesco Girardo è nominato
28° cancellier grando.
.3 marzo: cade una casa nei pressi di S.
Giovanni e Paolo travolgendo un passante,
il senatore Leonardo Zulian.
.26 marzo: le alienazioni di stabili ad ecclesiastici,
tanto in Venezia che nello Stato
devono essere autorizzate dal Senato. Questa
legge tende a limitare la proprietà dei
beni fondiari della Chiesa, che per i numerosi
lasciti si stanno gonfiando oltre misura
fornendo così enormi rendite alla stessa curia
romana.
.29 maggio: il duca di Mantova e il figlio
partecipano votando a una seduta del Maggior
Consiglio.
.30 maggio: Bonifacio Antelmi è nominato
29° cancellier grando.
.27 giugno: regolazione dei confini con i
turchi in Dalmazia.
.24 luglio: muore il patriarca Matteo Zane.
Gli succede (26 luglio) il cardinale Francesco
Vendramin.
.11 settembre: i Borghese sono aggregati
ad honorem al patriziato.
.2 dicembre: i pagamenti all’ingrosso siano
effettuati con partite di giro.
.10 dicembre: il papa Paolo V (1605-21),
minaccia l’interdetto se la Repubblica non
revoca la legge sull’acquisto o acquisizione
dei beni fondiari da parte della Chiesa
475
e non rilascia i due ecclesiastici di terraferma
arrestati per reati comuni, di fatto due
esseri spregevoli: il canonico Scipione Saraceni
(o Saraceno) di Vicenza e l’abate di
Nervesa, conte Brandolino (o Marcantonio
Bragadin).
Antefatto: il Saraceni è accusato di aver insidiato
la propria nipote, l’abate è imputato
di efferati omicidi e violenze d’ogni tipo. Il
papa sostiene che essi devono essere giudicati
da un tribunale ecclesiastico ed emette
due brevi: uno che condanna le leggi che richiedono
il permesso del governo, sia per
costruire chiese, monasteri, opere pie e simili,
sia per il passaggio dei beni immobili
dai privati agli ecclesiastici attraverso le
donazioni, l’altro che condanna il procedimento
laico avviato dalla Repubblica contro
i due ecclesiastici. A Venezia il documento
arriva il 25 dicembre, ma non viene
aperto perché il doge Marino Grimani sta
morendo.
.26 dicembre: muore il doge Marino Grimani.
Viene sepolto nella Chiesa di S. Giuseppe
di Castello, dove lo raggiungerà 8 anni
dopo la dogaressa Morosina Morosini.
1606
.Si elegge Leonardo Donà, 90° doge (10
gennaio 1606-16 luglio 1612). Appartiene
alla cerchia degli uomini nuovi, detti giovani,
che si sono affacciati al governo della
città per ridar vita al matrimonio con il mare
che aveva reso grande Venezia, sviluppando
il commercio con il Levante in ogni
modo possibile e rimanendo nello stesso
tempo in una posizione strettamente difensiva
per terra. Ha 70 anni, ha studiato filosofia,
viaggiato molto, è stato bailo a Costantinopoli,
podestà a Brescia, procuratore
e come tale, in un’ambasceria a Roma, ha
avuto un battibecco assurto a leggenda con
il cardinale Camillo Borghese, il futuro papa
Paolo V: «Se fossi papa scomunicherei i
Veneziani» gli fa il cardinale, al che il procuratore
Donà risponde «Se fossi doge riderei
della scomunica». Appena eletto, il
nuovo doge, memore di questo aneddoto e
posto di fronte alla reale minaccia di interdetto
del papa anche lui fresco di elezione
[v. 1605], fa nominare dal Senato (28 gennaio
1606) il frate servita Paolo Sarpi teologo
e consultore canonista della Repubblica, innescando
uno scontro epocale: per la prima
volta sarà dato un contributo fondamentale
nella maniera più chiara e convincente
alle ragioni della separazione tra i poteri
dello Stato e quelli della Chiesa. Tale posizione
può essere riassunta in questa lapidaria
definizione di Paolo Sarpi: «la vera
religione cristiana cammina per le vie del
cielo; non può incontrarsi, né urtare con il
governo politico che cammina per le vie
del mondo». Intransigente e serio, il nuovo
doge non vuole banchetti per la sua elezione
e nemmeno feste e non getta denaro al
popolo, che si vendica con lancio di palle di
neve di cui qualcuna arriva fino a lui [Cfr.
Da Mosto 210].
.12 gennaio: Domenico Dolfin viene
eletto procuratore di S. Marco.
.28 gennaio: il Senato respinge le pretese
papali e la Repubblica si rifiuta di consegnare
i due ecclesiastici di terraferma arrestati
per reati comuni [v. 1605]. Il papa, forte
dell’antico Editto di Costantino, che aveva
stabilito che nessun ecclesiastico potesse essere
citato nei tribunali avanti ai giudici
secolari, ne aveva preteso il rilascio (10 dicembre
1605), ma alla risposta negativa della
Repubblica darà l’ultimatum (17 aprile
1606), minacciando l’interdetto, ovvero la
proibizione al clero di somministrare i sacramenti
in territorio veneziano, ordinando
di abrogare le leggi antiecclesiastiche e di liberare
i due sacerdoti entro 24 giorni. A Ve-
476
nezia, il Senato risponderà (6 maggio), dichiarando
l’ultimatum «nullo e privo di valore»
e invitando i preti di tutto il territorio
della Repubblica ad aprire pure le chiese e
celebrare le messe, minacciando ai disobbedienti
l’impiccagione. Tra quelli che accettano
l’interdetto e si rifiutano di tenere aperte
le chiese, come ordinato dalla Repubblica,
ci sono i Gesuiti, che lasciano la città
nottetempo (10 maggio); pochi giorni dopo
(15 maggio) sono espulsi i Cappuccini e i
Teatini. La Spagna appoggia il papa (30
maggio) e in città ci sono timori di guerra,
infatti gli spagnoli insidiano presto il Golfo
di Venezia (20 luglio) e poi (8 dicembre)
minacciano d’invadere lo Stato. Intanto, la
Repubblica riceve offerte di aiuto dai turchi
(13 settembre) e dai francesi (27 novembre)
e Paolo Sarpi prepara il suo Manifesto (25
novembre) contro la citazione a presentarsi
a Roma. Secondo Paolo Sarpi, la Repubblica
ha il diritto sacrosanto di perseguire i
religiosi imputati di reati comuni, facendo
riferimento a una legge che distingue il
potere civile da quello religioso e con la
quale si precisa «dover la Chiesa obbedire
allo Stato nel temporale e questo a quella
nello spirituale, ma conservando ciascuno i
propri diritti». Anche perché per Venezia il
potere del doge è di derivazione divina e
nessun altro potere può pretendere superiorità
e controllo [v. 1607].
.16 aprile: Venezia è colpita dall’interdetto
di papa Paolo V e con questo fanno
quattro, dopo quelli del 1309, 1483 e 1508.
.16 agosto: trattato con i Grigioni.
.27 novembre: l’ambasciatore francese
offre soccorso alla Repubblica, definita solo
rifugio dei tribolati d’Italia.
.2 dicembre: si scopre una trama di religiosi
impegnatisi ad assassinare il doge.
1607
.4 gennaio: si ordina di sottoporre al Consiglio
dei X chiunque entri in chiesa mascherato.
Una ordinanza dello stesso Consiglio
dei X vieta anche alle maschere di portare
armi o qualsivoglia strumentto atto a ferire.
.5 gennaio: Paolo Sarpi non si presenta
al Tribunale dell’Inquisizione e il papa lo
scomunica.
.21 aprile: la scomunica a Paolo Sarpi
viene revocata insieme all’interdetto, perché
la Repubblica si accorda col papa grazie
alla mediazione del re di Francia, Enrico
IV: i due frati prigionieri, che avevano
innescato il contrasto con la Santa Sede
vengono consegnati all’ambasciatore francese
in rappresentanza del re di Francia e
questi li gira al rappresentante del papa.
Quindi le controversie tra Roma e Venezia
finiscono, ma non si abrogano le leggi definite
antiecclesiastiche: si vieta ai Gesuiti di
rientrare nei domini della Serenissima e
poi si emette un decreto (26 marzo 1612)
che prevede la pena di morte e la confisca
dei beni per coloro che si fanno educare da
loro. L’esilio dei Gesuiti durerà 50 anni,
essi rientreranno nel 1657 per intercessione
del papa (l’ordine sarà sciolto nel 1773 dal
papa Clemente XIV, ma ricostituito nel
1814 dal papa Pio VII).
.29 aprile: solenne consegna dello stendardo
a Giovanni Bembo, capitano generale
da mar.
.5 ottobre: forse a seguito della scomunica
che lo ha colpito nei primi giorni di quest’anno
(5 gennaio), Paolo Sarpi subisce un
attentato sul Ponte di Santa Fosca, prendendosi
tre coltellate, due al collo e una in
faccia. Una banda armata, capeggiata da
un negoziante veneziano, un certo Ridolfo
Poma, aggredisce il Sarpi che da Palazzo
Ducale sta tornando al convento. Poma finirà
i suoi giorni in carcere; Sarpi subirà un
secondo attentato il 20 febbraio 1609.
.19 ottobre: escavo generale del Canal
Grande e dei rii, che continua fino al 1609.
.29 ottobre: i condannati al carcere a vita
non siano liberati prima di quattro anni.
.25 dicembre: grande ondata di freddo
con neve abbondante che continua addirittura
fino al mese di marzo del 1608.
1608
.9 gennaio: per tenersi buono il papa, che
ha appena tolto la scomunica a Paolo Sarpi e
l’interdetto alla città, il patriarca viene
inviato a Roma per l’esame di teologia a cui
477
la Repubblica si è sempre opposta [v. 1600].
Dopo questo atto di buona volontà da parte
della Serenissima, il papa esenterà in perpetuo
il patriarca eletto dall’esame di teologia.
.21 aprile: visita in incognito di Vittorio
Amedeo e Filiberto, principi di Savoia.
.27 maggio: muore a Venezia il trentino
Alessandro Vittoria (1525-1608), che a 18
anni era entrato nella bottega di scultura
del Sansovino, con il quale collaborò per la
realizzazione delle sculture della Libreria
(1550). Suoi, tra gli altri, sono gli stucchi
della Scala d’oro (1559) a Palazzo Ducale,
della Libreria Marciana (1556) e della Villa
Barbaro a Maser. Una targa in marmo al
civico 3651 della Calle drio la Pietà [sestiere
di S. Marco] ricorda che in quella casa l’artista
morì il 27 maggio 1608 all’età di 83
anni. È sepolto nella Chiesa di S. Zaccaria,
nella tomba che lui stesso aveva ornato.
.9 dicembre: i barbieri non medichino
ferite mortali né prescrivano medicine per
bocca.
.29 dicembe: il papa deplora che quelli
del Consiglio dei X facciano da nonzoli, regolando
l’orario delle chiese e il suono delle
campane.
.L’inglese Thomas Coryat programma
un viaggio a piedi attraverso la Francia,
l’Italia e altri paesi europei. Giunge a Venezia
e della città ci darà un resoconto nel suo
libro Coryat’s Crudities (1611) nel capitolo
‘The Queene of Christendome’.
1609
.11 marzo: le Leggi suntuarie impongono
una limitazione del lusso nelle gondole.
.29 maggio: Giovanni Corner diventa
procuratore di S. Marco. Solenni accoglienze
a Carlo Gonzaga, duca di Nevers, ambasciatore
a Roma del cristianissimo (titolo
attribuito ai re di Francia dal papa).
.14 giugno: si stabilisce che siano costruiti
i ponti-canali necessari per preparare
il Taglio Novissimo del Brenta che sarà
attivato l’anno successivo.
.24 agosto: Galileo Galilei presenta alla
Signoria il suo cannocchiale, sostenendone
l’importanza a scopi bellici. Il cannocchiale
era stato sperimentato (21 agosto) sul Campanile
di S. Marco da alcuni membri del
governo, suscitando una grande impressione
e ricevendo il privilegio di presentarlo
al doge.
.21 novembre: pioggia dirotta, vento impetuoso,
acqua alta.
.Dicembre: ricostruzione della Chiesa di
S. Lucia su disegno lasciato dal Palladio. La
chiesa sarà abbattuta nel 1860 per far posto
alla Stazione ferroviaria. Vincenzo Scamozzi
erige il Palazzo Contarini dagli Scrigni.
1610
.3 aprile: i prìncipi di Lussemburgo sono
ricevuti in Collegio.
.7 aprile: conferma dei privilegi ai veneziani
nel regno di Napoli.
.4 maggio: la Repubblica nega agli spagnoli
l’attraversamento dei suoi territori
per soccorrere la lega cattolica della Germania.
.15 giugno: Galileo Galilei rinuncia alla
cattedra padovana.
.3 luglio: la Repubblica respinge l’alleanza
col duca di Savoia perché vuole mantenere
la sua neutralità. Una nuova proposta
(11 ottobre 1614) sarà parimenti respinta.
.5 luglio: i Savi alla Mercanzia lamentano
la decadenza della navigazione.
.Simone Sorella completa la facciata di
S. Giorgio, seguendo le indicazioni del Palladio.
Nel corso del 18° sec. verrà innalzato
il Campanile.
.14 novembre: Lunardo Ottobon è nominato
30° cancellier grando.
.Realizzazione del Taglio Novissimo del
Brenta: si costruisce un collettore (il Novissimo)
entro il quale vengono convogliate le
acque dei fiumi Muson, Bottenigo, Volpago,
Bionca e Tergola. Dopo il taglio, le acque
del Brenta sfociano nel Porto di Brondolo,
a sud del Porto di Chioggia. Esse, comunque,
continueranno a costituire un pericolo
per l’equilibrio lagunare, ma soltanto
sotto la dominazione italiana il problema
sarà risolto [v. 1896].
.10 settembre: si rende stabile la magistratura
degli Esecutori delle deliberazioni del
Senato col compito di eseguire i provvedimenti
presi dal Senato per la terraferma. Già
attivi in via provvisoria e discontinua dal
1499, essi sono portati a cinque nel 1615 con
478
l’incarico di eseguire anche le provvisioni
del Senato per il mar, poi (1619) a sette per
le aumentate incombenze.
1611
.19 gennaio: in occasione di nozze non si
offrano più di due banchetti.
.9 luglio: la Repubblica protesta i propri
diritti su Ceneda.
.5 agosto: la guerra dei pugni sul ponte
dei Carmini finisce in tragedia: 21 persone
muoiono soffocate.
.Nel corso dell’anno si creano due Procuratori
di S. Marco: Giovanni Mocenigo (4
aprile) e Nicolò Sagredo (23 agosto).
1612
.26 marzo: pena capitale e confisca dei
beni a chi mandasse i figli in educazione
presso i Gesuiti.
.Marzo: Leggi suntuarie per il clero, che
viene diffidato dall’usare vesti colorate o
seriche e ornamenti preziosi.
.16 giugno: sia proibito questuar nelle
chiese.
.25 giugno: si premia un certo Sebastian
Cumano, occhio di lince, che segnala una
pietra fuori posto sulla cima del Campanile
di San Marco.
.16 luglio: muore il doge Leonardo Donà
ed è sepolto a S. Giorgio Maggiore. La
causa della morte è dovuta ad un attacco
apoplettico causato da una alterata discussione
con il fratello Nicolò per via del palazzo
alle Fondamente Nuove disegnato
da Paolo Sarpi e i cui lavori erano stati avviati
pochi mesi prima (24 marzo). Con la
morte del doge lo stato d’animo della città
cambia. Sarpi e i suoi amici sono relegati ai
margini della vita pubblica e la Repubblica
inaugura una stagione di più pronta acquiescenza
alle rivendicazioni papali.
.Si elegge Marcantonio Memmo, 91°
doge (24 luglio 1612-29 ottobre 1615). Ha 76
anni e appartiene ad una delle famiglie vecchie,
che si crede discenda da Menesteo,
compagno di Enea [Cfr. Da Mosto 213]. Il
dogado di Memmo è tranquillo se si eccettuano
i fastidi dei pirati uscocchi istigati
dall’Austria.
.17 settembre: condanna di Sebastian
Bernardo, reo di usare una carrozza a 6 cavalli,
contravvenendo alla legge sulla semplicità
nelle carrozze [v. 1549]. A proposito
delle carrozze, il Tassini scriverà che a
Venezia non c’è l’uso ma se ne fabbricano
per la terraferma come testimonia un’acquaforte
di Michiel Marieschi che rappresenta
il Campo dei Frari con una carrozza a
cui si sta lavorando. La toponomastica tramanderà
una Calle delle Carrozze dalle parti
di S. Samuele [sestiere di S. Marco].
FOTO
.22 settembre: si regola l’arte della seta.
.7 ottobre: muore a Venezia il poeta ferrarese
Giambattista Guarini (1538-1612),
amico e antagonista del Tasso, ed è sepolto
nella Chiesa di S. Maurizio. La sepoltura non
sarà più trovata.
.17 dicembre: si proibisce ai Da Molino
di affittare ad uso di locanda la loro casa
sul Rio di Palazzo.
.Muore il veneziano Giovanni Gabrieli
(1557-1612), che segna il trapasso dalla musica
del rinascimento a quella barocca. È
sepolto nella Chiesa di S. Stefano.
.Un gruppo di monache dell’ordine cappuccino
ottiene l’autorizzazione ad istituire
un convento nell’antica Fondamenta della
Croce [sestiere di Cannaregio]. Qui due anni
dopo le monache alzeranno, adiacente al
convento, una piccola chiesa intitolata a
san Francesco, alla Vergine e a santa Chiara,
ottenendo la consacrazione nel 1623.
Soppresso nel 1818, il convento ritornerà in
possesso delle religiose (1827). La piccola
chiesa è anche conosciuta come Chiesa di
S.M. del Redentore.
.Nel corso dell’anno si creano due Procuratori
di S. Marco: Filippo Pasqualigo (27
luglio) e Agostino Nani (12 novembre).
1613
.10 febbraio: Antonio Lando viene eletto
procuratore di S. Marco.
.6 marzo: alleanza con gli svizzeri.
479
.23 aprile: il doge visiti annualmente il
1° maggio la Chiesa delle Vergini.
.4 maggio: piuttosto che rompere la sua
neutralità, la Repubblica manda aiuti finanziari
al duca Ferdinando di Mantova [v.
1614].
.23 maggio: giunge a Venezia la notizia
che gli uscocchi, da quasi un secolo il terrore
del Mar Adriatico, hanno sorpreso una
galea, massacrando l’equipaggio e trucidando
il comandante Cristoforo Venier: i
pirati lo hanno condotto a Segna, gli hanno
strappato il cuore e lo hanno mangiato intingendo
il pane nel suo sangue. Una macabra
rappresaglia in risposta ad una recente
ed altrettanto macabra spedizione
punitiva veneziana conclusa con l’esposizione
di 80 teste mozzate in Piazza S. Marco
di altrettanti pirati. Per porre fine alle
incursioni dei pirati e per fare un favore
anche ai turchi, che lo chiedono espressamente,
la Repubblica muta la lotta contro
gli uscocchi in guerra contro l’Austria istigatrice,
decidendo (11 agosto) di «lanciare
un attacco dal mare, contro le loro basi tra
il quartier generale di Segna e Fiume, interrompendo
dalla parte di terra le vie di comunicazione
istriane attraverso le quali ricevevano
aiuti dai territori austriaci tra Villaco
e Trieste. Doveva trattarsi di un attacco
coordinato tra il capitano del Golfo e il
provveditore generale in Dalmazia e Albania;
ai rettori di Raspo e Capodistria e
delle isole di Quarnerolo, Veglia, Cherso e
Arbe sarebbe spettato il compito di acchiappare
i topi che fossero sfuggiti dalla
trappola» [Hale 51].
.Claudio Monteverdi, il più grande musicista
del tempo, il creatore della musica
moderna, è nominato maestro di cappella
nella Chiesa di S. Marco, appena un anno
dopo la morte di Giovanni Gabrieli (1612).
Il grande compositore, che prima di venire
a Venezia è stato dai Gonzaga a Mantova,
non lascerà più la città lagunare fino alla
morte (1643). Il suo arrivo a Venezia viene
considerato una saldatura tra due età, tra
due concezioni dell’arte musicale.
.4 novembre: spaventoso temporale.
1614
.21 gennaio: muore la dogaressa Morosina
Morosini vedova del doge Grimani e
riceve solenni esequie a Palazzo.
.11 ottobre: la Repubblica respinge le proposte
di lega dei Savoia, i quali, morto il
duca di Mantova, ne reclamano la signoria.
Scoppia così la guerra per la successione del
Monferrato (1614-1617). Interviene la Spagna
e Venezia si schiera a fianco dei Savoia.
La Pace di Madrid (6 settembre 1617) porrà
fine alla contesa: i Savoia devono restituire
tutti i territori occupati nel milanese a danno
degli spagnoli e tutti quelli occupati nel
Monferrato a danno del duca di Mantova,
mentre Venezia deve ricevere le terre perdute
nel conflitto.
1615
.27 giugno: si sospetta che l’ambasciatore
spagnolo a Venezia, il marchese di
Bedmar, possa trovare dei complici persino
in Senato [v. 1618].
.30 luglio: non si eserciti il diritto di asilo
nelle Scuole e negli Ospedali.
.13 agosto: giunge a Venezia l’ambasciatore
Antonio Foscarini (1570-1622), messo
sotto inchiesta (13 luglio) e richiamato con
lettera del Collegio (15 luglio) dall’Inghilterra.
Arrivato a Venezia è imprigionato ed
inquisito per delitti di Stato, per avere cioè
manifestato, sia nella sua precedente ambasciata
a Parigi che in quella a Londra, leggerezza
e faciloneria nella custodia dei segreti
di Stato. In effetti, al povero Foscarini, non
essendoci prove, si contesta un modo di vita
libertina: frequentazioni di salotti, feste
mondane e incontri galanti nell’alcova, ovvero
situazioni in cui si può essere portati a
lasciarsi sfuggire segreti di Stato. L’inchiesta
si trascinerà per anni [v. 1618].
.29 ottobre: muore il doge Marcantonio
Memmo e viene sepolto a S. Giorgio Maggiore.
.Si elegge Giovanni Bembo, 92° doge (2
dicembre 1615-16 marzo 1618). Appartiene
ad una delle famiglie evangeliche [v. 697]. Ha
72 anni, ha combattuto a Lepanto, contro
gli uscocchi ed è diventato capitano generale
da mar e infine procuratore. Ci sono
volute 114 votazioni per eleggerlo, ma alla
fine s’organizzano feste e banchetti: rimane
memorabile il pranzo dato il giorno di S.
Stefano. A detta del nunzio pontificio non
se ne era mai visto uno così raffinato.
.Dicembre: si creano due Procuratori di S.
Marco: Lunardo Mocenigo (il 4) e Francesco
Contarini (il 9).
.31 dicembre: prima seria scaramuccia
con l’Austria che porta poi alla guerra di
Gradisca (1615-17), considerata «l’ultima
guerra terrestre della Repubblica» [Hale
49]. L’Austria da tempo ostacola il traffico
marittimo dei veneziani nell’Alto Adriatico,
servendosi degli uscocchi, che danneggiano
la navigazione mercantile e i domini
costieri della Repubblica. A Palmanova si
tiene un consiglio di guerra e si decide un
intervento basato sulla rapidità e sulla sorpresa
con l’obiettivo di occupare il territorio
imperiale sulla destra dell’Isonzo. Il 19
dicembre le truppe si mettono in moto,
varcano il fiume e si impadroniscono velocemente
di Cormons, Medea, Romans, Sagrado
e Cervignano. Si aprono a questo
punto due scenari: marciare su Gorizia o
prendere Gradisca. Si sceglie il piano che
prevede la conquista di Gradisca, passata
all’Austria dopo la guerra scatenata dalla
Lega di Cambrai. Sotto Gradisca c’è un
primo scontro (31 dicembre). La guerra di
Gradisca si trascinerà per tutto il 1616 e il
1617 con ripetuti confronti armati. Quando
gli austriaci stanno per capitolare, anche
perché i cittadini si dichiarano pronti ad
obbedire a S. Marco, arriva la notizia che
poco accorti ambasciatori hanno stipulato
la Pace di Parigi [v. 1617]. Venezia, contrariamente
alla sua politica
che prevede la discesa in
guerra quando vi è
costretta dagli eventi,
aveva scelto di propria
iniziativa lo scontro con
gli austriaci colpevoli di
insidiare i confini orientali
della Repubblica e il suo
predominio sull’Adriatico.
Da parte loro, gli
480
austriaci accusano Venezia di aver usurpato
territori che, come il patriarcato di
Aquileia e le regioni limitrofe, appartengono
alla sovranità dell’Austria, di continuare
ad appropriarsi del diritto di esclusiva
signoria sull’Adriatico, chiamato arbitrariamente
Golfo di Venezia contro il principio
che già comincia a prevalere di libera navigazione
dei mari. Non volendo però scendere
apertamente in guerra, l’Austria si
serve degli uscocchi, contro i quali Venezia,
resa ormai manifesta la subdola condotta
dell’Austria, che li arma e li protegge,
si trova costretta a condurre una faticosa
e aspra guerriglia di blocco e di sterminio,
lotta che di fatto finisce col tramutarsi
in aperta ostilità contro l’Austria.
481
1616
.24 febbraio: il corso Pompeo Giustiniani,
al servizio della Repubblica dal 1613,
completa l’accerchiamento di Gradisca e il
5 marzo successivo comincia a bormbardare
la fortezza, ma muore nel combattimento.
Il Senato ne onora la memoria ordinando
a Francesco Terilli da Feltre un monumento
equestre in legno dorato, collocato
poi nella Chiesa di S. Giovanni e Paolo. Il 29
marzo, a causa delle gravissime perdite subite,
si toglie l'assedio, ma la guerra prosegue
accanita in azioni isolate.
.5 marzo: si creano tre Revisori e Regolatori
dei Dazi di Venezia e di Terraferma allo
scopo di rivedere e riordinare l’amministrazione
dei dazi della Repubblica sia a
Venezia sia nella Terraferma. Nel 1625 saranno
affiancati da altri due, sicché questi
magistrati da tre passano a cinque. Nel
1632 la loro competenza viene ristretta alla
Dominante, mentre quella sui dazi di terraferma
passa ai Revisori e Regolatori delle Entrate
Pubbliche in Zecca [v. 1584].
.5 luglio: istituzione del dazio sulle carte
da gioco.
.3 agosto: trattato con gli svizzeri per assoldare
truppe nel loro territorio.
.7 agosto: muore a Venezia l’architetto
vicentino Vincenzo Scamozzi (1552-1616),
che tra l’altro aveva completato la Libreria
del Sansovino e costruito le Procuratie Nuove
fino alla decima arcata.
.16 agosto: i veneziani recuperano Pontebba,
il comune friulano che segna il confine
con il territorio austriaco.
.20 agosto: presa di Caporetto.
.Si creano quattro Procuratori di S. Marco:
Alvise Zorzi (19 gennaio), Barbon Morosini
(27 gennaio), Gerolamo Giustinian (29
agosto) e Pietro Barbarigo (22 novembre).
.Si istituisce la magistratura dei Deputati
alla Liberazione dei Banditi composta di sette
membri col compito di esaminare la situazione
dei banditi che si presentano per essere
liberati dal bando, offrendo in cambio
di servire personalmente come soldati o di
mandare altri a servire a proprie spese. Nata
in via provvisoria continua fino al 1733
[Cfr. Da Mosto 106].
1617
.19 gennaio: la Repubblica funge da mediatrice
tra Spagna e Savoia.
.4 aprile: l’immagine della Nicopeia viene
collocata solennemente sul nuovo altare
nella chiesa di S. Marco. La Nicopeia (la vittoriosa)
e la Mesopanditissa (mediatrice di
pace), saranno le due icone più venerate a
Venezia. La Nicopeia faceva parte del bottino
giunto da Costantinopoli (1204) ed era
stata posta in un deposito della sacrestia di
S. Marco; a contribuire alla diffusione del
suo culto sarà il patriarca Giovanni Tiepolo
(1619-30). La Mesopanditissa sarà portata a
Venezia da Morosini [v. 1669].
.6 maggio: alla decima [v. 1463] viene aggiunto
il campatico, un’imposta prediale
straordinaria, che sarà spesso reiterata, gravante
sui terreni posseduti dai veneziani in
terraferma e commisurata alla superficie e
non al reddito.
.13 maggio: si vieta alle cortigiane di usare
gondole a due remi riservate ai nobili.
.15 maggio: decima straordinaria sugli
uffici, ovvero pesante trattenuta sugli stipendi.
.28 maggio: processione in onore di preziose
reliquie scoperte nel Tesoro di S. Marco.
.7 giugno: gli ebrei non s’accostino all’Ospizio
dei Catecumeni.
.17 luglio: Antonio Civran provveditor
d’armata fugge, abbandonando due galere
da mercanzia agli spagnoli, che sono entrati
nella guerra di Gradisca a fianco dell’Austria.
.24 luglio: il cronista annota che il Maggior
Consiglio è preso da timor panico alla
vista d’alcune barche in mar, scambiate per la
flotta spagnola.
.2 agosto: si paventano attacchi degli
uscocchi su Malamocco e Chioggia.
.12 agosto: il Consiglio dei X esamina il
rapporto di un capitano francese riguardante
un piano elaborato dall’ambasciatore
spagnolo a Venezia per rovesciare il governo
lagunare, sbarcando truppe a Malamocco
per poi attaccare l’Arsenale e il Palazzo
Ducale [v. 1618]. Il rapporto viene
passato al Senato (30 agosto) e la Repubblica
allora coglie l’occasione per ribadire
chiaramente la propria sovranità sul Golfo
di Venezia, informando la Spagna che nessun
vascello da guerra può solcare le acque
veneziane senza un preventivo permesso.
.Muore il perugino Orazio Baglioni, comandante
della fanteria veneta, intercettato
da un’armata austriaca sul Carso, nel
Friuli, mentre con 500 uomini si reca a portare
aiuti a Gradisca. La Repubblica onorerà
la sua memoria ordinando un monumento
equestre che farà sistemare nella
Chiesa di S. Giovanni e Paolo sulla parete sinistra
dell’entrata.
.29 agosto: Girolamo Grimani viene
bandito per macchinazioni contro lo Stato.
.6 settembre: Trattato di Parigi tra la Repubblica
e Ferdinando d’Asburgo. I territori
conquistati nella guerra di Gradisca devono
essere consegnati all’Austria, la quale
si impegna a liberare l’Adriatico dai pirati
uscocchi, che sono così sloggiati dalla
loro piazzaforte di Segna e dispersi in regioni
lontane dalla costa, ovvero costretti
all’internamento a 50 miglia dalla costa
per impedirne le incursioni, mentre le loro
navi vengono incendiate. Scompare per
sempre questa minaccia al commercio e
alle popolazioni costiere di Venezia. Si conclude
così dopo due anni la guerra di Gradisca,
scarsa di episodi e di vicende, svoltasi
fiaccamente, e si conclude con una pace
che se da un lato elimina la minaccia degli
uscocchi sul mare e lascia inalterata la questione
dell’egemonia dell’Adriatico, dall’altro
non porta alcun mutamento nella
delimitazione dei confini orientali, rimasti
immutati all’Isonzo.26 settembre: Trattato
di Madrid che conferma quello di Parigi.
.20 novembe: i nobili
condannati per intacco
delle pubbliche casse
non possono esercitare
alcuna magistratura.
.Vengono impiccate
tre popolane per ordine
degli Esecutori contro la
Bestemmia: sono
Ginevra con la figlia Elisabetta
e Teodora dai
Bari.
482
1618
.18 gennaio: si consacra la Chiesa di S. Lorenzo
[sestiere di Castello] il cui altar maggiore
è stato scolpito (31 dicembre 1615) da
Girolamo Campagna.
.14 marzo: patto difensivo veneto-sabaudo.
.16 marzo: muore il doge Giovanni Bembo
e viene sepolto nella Chiesa di Sant’Andrea
della Zirada.
.Si elegge Nicolò Donà, 93° doge (5 aprile
1618-9 maggio 1618). Ha 79 anni ed è uno
spilorcio. C’è un malcontento generale e
non gli si grida evviva. Dopo appena un
mese muore, sepolto a Murano nella Chiesa
di S. Chiara, indemaniata nel 1810, poi venduta
(1826) e adibita a vetreria. I suoi resti
dispersi.
.Si elegge al primo scrutinio Antonio
Priuli, 94° doge (17 maggio 1618-12 agosto
1623). Ha 70 anni.
.12 maggio: il Consiglio dei X scopre
una trama spagnola contro la Repubblica
pilotata dall’ambasciatore spagnolo a Venezia,
il marchese di Bedmar (Alfonso de
Cueva), in combutta con alcuni nobili veneziani,
oltre all’ex vicerè di Napoli (don
Pedro Teles Giron, duca di Ossuna) e al
governatore di Milano (duca di Toledo).
La congiura mira ad impadronirsi del
governo della Serenissima, il solo Stato
della penisola che può opporsi al disegno
del re spagnolo di assoggettare anche il
resto d’Italia. Il piano è quello di occupare
i centri nevralgici di Venezia. Per portare a
termine il suo disegno, Bedmar si serve tra
gli altri di un vecchio capitano francese,
Nicolò Renault, il quale ha fama di uomo
capace delle imprese più ardite e rischiose
[Cfr. Bosco 373]. Renault aveva messo
insieme una squadra di avventurieri pronti
a tutto per amor del denaro: si trattava
«di eccitare un grande incendio in Venezia,
di uccidere i Senatori ed i membri del
Consiglio de’ Dieci» e poi, «col favore
delle tenebre della notte e del tumulto di
alcuni soldati spagnuoli, che l’ambasciatore
doveva introdurre nella città travestiti»,
impadronirsi «del palazzo del doge e dell’arsenale»,
mentre «altri congiurati che
483
servivano nella flotta Veneziana e che Renault
aveva corrotto, avrebbero con pugnali
ucciso i capi, e forzati i marinai ad appiccare
il fuoco alle navi. Tutto era pronto,
e già era fissata la notte in cui la congiura
doveva essere effettuata. Renault aveva
preparato i mezzi di esecuzione [...] Il
giorno antecendente a quella grande notte
Renault [...] radunò i principali capi della
fatale impresa in una casa appartata, ed
assegnò a ciascuno il posto che doveva occupare
nel momento decisivo. Chi doveva
essere incaricato di forzare le porte del
palazzo del doge, e chi distribuire armi ai
prigionieri chiusi nelle carceri; altri aveva
l’incombenza di appiccare fuoco all’arsenale
per gettare lo spavento nella città,
mentre parecchi dovevano assalire all’improvviso
nei loro palazzi i Senatori, il
Consiglio de’ Dieci, gl’inquisitori, e trucidare
i nobili prima che sapessero per quali
mani perivano; alcuni infine dovevano
recarsi nei quartieri più popolati [...] per
sollevare la plebaglia al saccheggio e aumentare
il disordine con tutti i mezzi possibili»
[Bosco 375]. Tra i congiurati c’è un
certo Giafieri, che alla fine della riunione
preso dallo sgomento decide di spifferare
tutto al Consiglio dei X. Fatta la soffiata,
Giafieri viene incarcerato e si provvede ad
arrestare Renault ed altri caporioni, mentre
molti riescono a fuggire. Renault viene
strozzato in prigione e il suo corpo appeso
tra le due colonne rosate a Palazzo Ducale
per servire di monito. Giafieri, vedendo
uccisi i suoi compagni, di cui gli era stata
promessa la vita, riesce a fuggire e si unisce
ad alcuni congiurati alla cui testa combatte
finché non viene colpito a morte.
Alcuni congiurati, dunque, vengono subito
giustiziati (18 maggio) dopo un processo
per direttissima. Per altri si fanno degli
approfondimenti. Uno di loro, Antonio Foscarini,
messo sotto processo (18 giugno-
30 luglio) è infine assolto, mentre viene
arrestato chi lo ha fatto cadere in disgrazia,
ovvero il suo segretario Giulio Muscorno,
il quale viene condannato a due
anni di carcere da scontare nella fortezza
di Palmanova. Foscarini pienamente assolto
diventa savio di terraferma e poi Senatore,
ma qualche anno
dopo (8 aprile 1622) ancora
accusato, questa
volta da un certo Girolamo
Vano (forse in combutta
con il suo ex segretario
Muscorno, che uscito
di carcere si vuole probabilmente
vendicare), viene
di nuovo arrestato (8 aprile
1622) come reo di tradimento
e questa volta sommariamente
processato e condannato (20
aprile 1622). Strangolato nella notte in carcere,
all’alba il suo corpo viene appeso tra
le due colonne di Marco e Todaro con un
piede in alto e poi sepolto nel luogo dei
condannati. L’accusa, ancora senza prove,
si basa ancora su elementi d’alcova perfettamente
circostanziati e riscontrati: una
contessa inglese, già amante del Foscarini
a Londra, lo aveva seguito a Venezia e nel
proprio palazzo teneva salotto e una vivace
vita mondana a cui il Foscarini non era
estraneo. Tutto qui, sospetti di salotto, ma
forse anche e soprattutto perché Foscarini
era molto amico di Paolo Sarpi e a Venezia
in questo periodo c’è un clima avverso all’anticurialismo
professato dal frate servita.
Quindi una sconfitta del partito del Sarpi
la cui Istoria del Concilio Tridentino tanto
apprezzata in Europa gli procura in laguna
seri imbarazzi ancor prima di essere
pubblicata perché giudicata dai papisti
addirittura scandalosa, proprio come la
vita notturna di Foscarini ...
L’Istoria, scritta in 8 libri tra il 1612 e il
1618, è pubblicata a Londra nel 1619 sotto
lo pseudonimo di Pietro Soave Polano. Inizia
con l’esposizione del disegno dell’autore
e con la descrizione
degli antefatti lontani, dal
Concilio di Nicea fino alle
eresie quattrocentesche;
quindi entra nel vivo del
problema con la predicazione
delle indulgenze
voluta da Leone X, che
suscita reazioni di vario
genere ed infine la reazione
decisiva di Lutero che
484
causerà il sorgere e il propagarsi della
riforma protestante; vengono poi analizzati
i comportamenti tenuti dai vari pontefici
per reagire alla riforma.
L’anno successivo (16 gennaio 1623) Foscarini
verrà però riconosciuto innocente
dal Consiglio dei X e riabilitato. Con atto
pubblico e solenne la Serenissima lo dichiarerà
innocente e darà al suo corpo degna
sepoltura nella Chiesa dei Frari, inviando
un decreto a tutte le corti europee in
cui si dichiara l’errore giudiziario e se ne
riabilita la figura: l’eco di questa tragedia
arriverà al toscano Giovanni Battista
Niccolini che scriverà il dramma Antonio
Foscarini (1827). Tra gli altri cospiratori accusati
di spionaggio e processati (1620) ci
salvata, 1682) e a Massimo Bontempelli il
dramma Venezia salva (1947).
.30 maggio: Lorenzo Venier viene eletto
procuratore di S. Marco per essersi distinto
contro gli uscocchi e il viceré di Napoli.
.18 giugno: Nicolò Contarini nominato
storiografo pubblico succede ad Andrea
Morosini, morto in quest’anno.
.22 agosto: vengono proibite le collane
di agate o corniole simulanti le perle.
.18 novembre: apparizione di una cometa
con una lunghissima coda d’argento.
.22 dicembre: Francesco Erizzo diventa
procuratore di S. Marco.
.23 dicembre: si ricostruisce la Chiesa
dell’Angelo Raffaele e si rifà in pietra la
canonica di S. Marco fino ad ora in legno.
.Guerra dei trent’anni (1618-1648) in
cui sono coinvolte tutte le maggiori
potenze europee con l’eccezione della Repubblica
di Venezia. La guerra, tuttavia,
danneggerà i mercati veneziani e la collaborazione
da lungo tempo esistente con la
Germania meridionale.
sono i patrizi Giovanni Minotto, condannato
all’ergastolo nei camerotti (27 luglio),
Gio. Battista Bragadin, condannato a
morte e impiccato tra le due colonne di
Marco e Todaro (10 settembre), il patrizio
Girolamo Grimani, esiliato. La congiurà si
chiuderà nel 1623 quando il Consiglio dei
X farà catturare dei marinai di ventura assoldati
dal marchese di Bedmar: i marinai
verranno giustiziati e il marchese, principale
artefice della congiura, protetto dalla
sua qualità di ambasciatore, può invece liberamente
lasciare la città. La congiura
ispirerà a Thomas Otway la tragedia Venice
Preserved, or a Plot Discovered (Venezia
485
1619
.22 gennaio: Antonio Barbaro viene
nominato procuratore di S. Marco.
.Marzo: il patriarca greco di Costantinopoli
invia al doge le reliquie di san Pantaleone.
.3 maggio: si fonda il Bancogiro a Rialto,
ovvero un istituto amministrato dalla Repubblica,
con una propria magistratura e
garantito da un fondo pubblico. Esso ha
origine dal Banco della Piazza [v. 1584]. Il
Bancogiro, che baserà il suo privilegio e la
sua fortuna nella non sequestrabilità dei
depositi, ha una propria magistratura (tre
Provveditori e Sopraprovveditori sopra Banchi)
ed è presieduto dal vecchio Depositario
del Banco della Piazza che adesso si chiama
Depositario del Bancogiro [v. 1584]. Il Banco
funziona come una camera di compensazione,
dove con un giro di partite si può
eliminare «il bisogno delle specie metalliche»,
regolando così «la disordinatissima
economia monetaria». Prima del Bancogiro
esistevano i cambiatori (campsores),
istituiti nel 1157, che si erano trasformati
in Banchi de scripta (24 settembre 1318) per
la regolazione dei debiti non per contanti,
ma per scripturae. Erano una trentina e tutti
controllati dal patriziato. Ogni mattina
quegli antichi prestatori di denaro montavano
il loro banco nel Sotoportego del Banco
(poi Sotoportego del Bancogiro), in Campo S.
Giacomo a Rialto, si siedevano, aprivano i
loro libri ed effettuavano le scritture di
giro. La loro esistenza fu sempre travagliata
da brogli e fallimenti: i più rovinosi
erano stati quelli dei patrizi Garzoni nel
1428, di Lippomano nel 1499, di Girolamo
Priuli nel 1513 al punto che la Repubblica
aveva deciso di sostituirsi ai privati istituendo
il Banco della Piazza e poi il Bancogiro,
che ‘regolato’ il 20 febbraio 1738 sopravviverà
alla Repubblica (durerà fino al
1811), imitato in tutta Europa.
.22 luglio: muore san Lorenzo Russo da
Brindisi, giunto quindicenne a Venezia
(1574) per essere avviato al noviziato. Inviato
dapprima a Verona, era ritornato a
Venezia per studiare filosofia e teologia,
diventando sacerdote e celebrando (26 dicembre
1582) la prima messa
solenne nella chiesa del
Redentore alla Giudecca.
Gran predicatore, Lorenzo
era stato provinciale dei
Cappuccini (1594-7) e guardiano
del Convento del Redentore
(1597-8). Sarà canonizzato
nel 1881.
.17 agosto: il Senato, allo
scopo di vigilare sull’educazione
della gioventù, approva la fondazione
dell’Accademia dei Nobili (alla Giudecca)
per avviare ogni anno 46 patrizi poveri (tra
i 10 e i 13 anni), estratti a sorte, alla cultura
del mare (numero poi elevato a 60). Gli studenti,
mantenuti a spese pubbliche fino
all’età di 20 anni, sono istruiti in religione,
grammatica, umanità e nautica, ma anche
in diritto civile. All’inizio l’Accademia è
affidata a sacerdoti secolari, mentre in
seguito sarà sottoposta alla direzione dei
padri Somaschi. I corsi saranno sospesi nel
1797 con la fine della Repubblica, ma ripresi
durante la dominazione austriaca, che
ribattezza l’istituzione Collegio dei Cadetti di
Marina di Venezia [v. 1802].
.8 ottobre: muore il patriarca Francesco
Vendramin, gli succede (10 ottobre) Giovanni
Tiepolo, primicerio di S. Marco.
.18 ottobre: Alvise Mocenigo dalle Zoie è
ucciso nottetempo da una moschettata al
Ponte di S. Marcial [sestiere di Cannaregio].
.31 dicembre: ricostruzione della Chiesa
di S. Lio e della Chiesa di S. Beneto.
1620
.20 maggio: preparativi per accogliere il
principe Tommaso di Savoia.
486
.31 maggio: bellissima
regata con 16 peote in
onore del duca di
Mantova. Il giorno dopo
splendida festa offerta al
duca a Ca’ Corner, a S.
Maurizio.
.1° giugno: pauroso
incendio nella Scuola dei Laneri.
.9 luglio: i valtellinesi
insorgono facendo strage dei protestanti
che cadono nelle loro mani («sacro macello
di Valtellina»). Il govenatore di Milano
entra con le sue truppe nel territorio.
Venezia, Francia e la Savoia formeranno
una lega (1623) per ristabilire l’autorità dei
Grigioni protestanti sulla Valtellina.
Venezia è in relazioni amichevoli con le
leghe svizzere dei Grigioni, che possiedono
la Valtellina, la quale essendo posta tra
il milanese e i territori austriaci è per la
Repubblica una zona importantissima, in
quanto assicura il collegamento territoriale
fra il Tirolo austriaco e la Lombardia ed è
inoltre la via che porta in Svizzera. Con la
Pace di Monzon [v. 1626], la Valtellina ritorna
sotto i Grigioni.
.20 luglio: esplode la peste che in poco
più di un anno (luglio 1620-ottobre 1621) si
porta via migliaia di persone.
.20 agosto: il duca di Savoia dona alla
Repubblica la residenza dell’ambasciatore
a Torino.
.30 ottobre: Simon Contarini diventa
procuratore di S. Marco.
.29 dicembre: i Domenicani fondano
l’Accademia degli Assicurati per lo studio
della Scolastica.
.Si costruisce, con annesso monastero, la
Chiesa di S. Bonaventura o Chiesa dei Frati
Minori Riformati [sestiere di Cannaregio],
provenienti dall’isola di S. Francesco del
Deserto. Nel 1810 con le soppressioni religiose,
il convento e la chiesa saranno adibiti
ad usi profani, vi si insedierà un opicificio,
operante fino al 1859, quando il complesso
sarà acquistato da una nobildonna e
annesso al vicino Ospedale Pediatrico Umberto
I per bambini poveri. La chiesa diventerà
un piccolo oratorio ancora dedicato a
san Bonaventura.
.Nel sestiere di S. Marco la famiglia Giustinian
costruisce il Teatro S. Moisè in quella
che sarà chiamata Corte del Teatro di S. Moisè.
Rimane in attività, pur con qualche discontinuità,
fino al 1906. Nel 1638 viene
adattato per ospitare anche opere in musica.
.Al Lido di Venezia si costruisce la piccola
Chiesa di S.M. Elisabetta, col suo piccolo
e aggraziato campanile, che diventerà
parrocchiale nel 1626 e solennemente consacrata
nel 1671 da Pietro Rusca, vescovo di
Caorle, come recita la lapide posta sopra la
porta d’ingresso.
1621
.11 marzo: per riunire e controllare i
mercanti orientali sparsi nella città si decreta
che il palazzo sul Canal Grande a S. Stae,
innalzato dai Pesaro e poi passato al duca
di Ferrara, sia adibito a Fontego dei Turchi.
Esistendo però tra i turchi notevoli differenze,
nella stessa ripartizione del fondaco
verrà creata un’ala riservata agli asiatici e
un’altra riservata a bosniaci e albanesi. Il
fondaco verrà usato fino al 1838 e poi nel
1860 sarà ceduto in enfiteusi al Comune e
restaurato su progetto di Federico Berchet.
Il 6 giugno 1869 si inaugurerà la nuova facciata
riportata alla sua quasi originale condizione
con il rialzamento delle due torricelle
laterali che la Repubblica aveva fatto
demolire il 27 maggio 1627. Dopo i restauri
interni vi si inaugura la sede del Museo
Correr (4 luglio 1880) che vi rimane fino al
1922, quando viene trasferito nella definitiva
sede delle Procuratie Nuove in Piazza S.
Marco lasciando lo spazio al Museo di
Storia Naturale (1923).
.12 aprile: il bolognese Ludovico Ludovisi,
nominato cardinale (15 febbraio) è
onorato dalla Repubblica con l’aggregazione
al patriziato veneziano.
.14 settembre: un ingegnere francese si
offre di condurre l’acqua in città con un acquedotto.
.11 ottobre: il Senato respinge a pieni
voti la richiesta di riammettere i Gesuiti.
487
.17 novembre: nell’incendio notturno di 6
case a S. Simeon Grande perisce un bimbo.
.14 dicembre: Alvise Querini arrestato
per essere stato con donne mascherate in
casa dell’ambasciatore spagnolo.
1622
.28 gennaio: il Giornale delle cose del
Mondo scrive che «Gier sera si accese fuoco
accidentalmente [...] alla Madonna dei
Miracoli, et perché penetrò alquanto nel
monastero di quelle moniche, queste si salvarono
in chiesa fin che fu estinto il fuoco,
il quale fece poco danno».
.12 febbraio: istituzione del dazio sullo
zucchero da raffinare.
.23 marzo: condotta del conte Ernesto di
Mansfeld, soggetto di molto grido.
.22 aprile: dopo che nella notte era stato
strangolato, i veneziani vedono l’atroce
spettacolo di Antonio Foscarini appeso per
un piede tra le due colonne della Piazzetta
per aver svelato alcune deliberazioni della
Repubblica. Suscita grandissimo clamore
perché era un senatore, ex ambasciatore in
Inghilterra e di grande famiglia. Risulterà
poi essere innocente (17 gennaio 1623) e
per riabilitare le sua figura il Senato farà
apporre una lapide declamatoria nella
Chiesa di S. Stae, mentre il Consiglio dei X
stabilisce che ne venga data comunicazione
a tutte le Corti d'Europa.
.5 maggio: terremoto e scosse che vanno
avanti per un quarto d’ora dopo il ritorno
del doge dallo Sposalizio del Mare.
.22 giugno: Paolo Zane da S. Marina,
trovandosi a letto, è colpito da un fulmine
senza morirne.
.12 giugno: tassa sulle cortigiane a beneficio
delle convertite.
.16 luglio: si abolisce il titolo di eccellenza,
ma la proibizione sortisce l’effetto contrario.
.1° agosto: smobilitazione dell’esercito.
.15 settembre: soggiorno del principe di
Condè.
.31 ottobre: istituzione di tre Inquisitori
alle Scuole Grandi.
.19 dicembre: i funerali non si svolgano
anzi l’alba né dopo il tramonto.
.Nel corso dell’anno si creano due Procuratori
di S. Marco: Giovanni da Lezze (20
gennaio) e Girolamo Soranzo (10 settembre).
.Nel sestiere di S. Marco, tra le parrocchie
di S. Luca e S. Salvador, la famiglia
Vendramin costruisce il Teatro S. Salvador,
poi detto Teatro S. Luca, ma anche Teatro
Vendramin. Distrutto da un incendio nel
1652 è subito restaurato. In seguito è interamente
ricostruito ad uso di commedia ed
inaugurato nel 1783. Nel 1807 le rappresentazioni
sono sospese per decreto napoleonico
e vengono riprese il 28 novembre 1815,
ospitando l’imperatore austriaco. Il 28 settembre
1833, dopo un restauro curato da
Giuseppe Borsato, è rinominato Teatro
Apollo (il primo teatro ad essere illuminato
a gas) per essere definitivamente chiamato
Teatro Goldoni nel 1875. Intanto, era stato restaurato
(1853) in stile neogotico da Ferrari
Bravo, la cui decorazione verrà ripresa nella
ricostruzione avviata nel 1971 (era chiuso
dal 1947) su progetto di Vittorio Morpurgo.
Riaperto nel 1979, nel 21° sec. è ancora
il più importante teatro di prosa della
città, sede del Teatro Stabile del Veneto.
.Sulla Fondamenta della Misericordia
l’avvocato Nicolò Morosini uccide un
ebreo che gli nega un prestito.
1623
.14 gennaio: il Sarpi morente è richiesto
degli ultimi consulti dal Consiglio dei X che
teme di aver sbagliato condannando a morte
Antonio Foscarini [v. 1618]. Il frate conferma
i dubbi e allora Foscarini è subito dichiarato
innocente e riabilitato. Sarpi potrà così
morire sereno nella sua cella del Convento
dei Servi (15 gennaio). Nato a Venezia il 14
agosto del 1552 da una famiglia proveniente
da S. Vito del Friuli, Paolo Sarpi era entrato
appena tredicenne tra i frati Serviti [v. 1234],
cambiando il suo nome da Pietro in Paolo.
488
Dedito come frate servita alla povertà assoluta,
all’ascetismo e alla vita contemplativa,
il futuro teologo e storico Sarpi si era inizialmente
impegnato nell’attività scientifica con
una qualità tale che Galileo lo chiamava
«padre e maestro» e lo considerava il più
grande matematico in Europa. Nelle vesti di
consultore di Stato di Venezia anticipa il giurisdizionalismo
[v. 1606]. Il suo capolavoro,
pubblicato a Londra nel 1619 con il nome di
Pietro Soave, è l’Istoria del Concilio Tridentino
in cui dimostra che il rafforzamento dell’autorità
politica del papato ha significato il
definitivo allontanamento dagli ideali della
chiesa primitiva. Sepolto nella Chiesa di S.M.
dei Servi il suo corpo sarà traslato, dopo la
demolizione dell’edificio sacro, nell’isola di
S. Michele. Sul suo monumento, deciso
dopo la morte, si discuterà a lungo e la Repubblica
non lo realizzerà mai. Un monumento
sarà invece eretto nel 1892 (ispirato
dall’anticlericalismo del tempo, che è l’esatto
contrario delle idee del Sarpi), realizzato
da Emilio Marsili e collocato nel campo antistante
la Chiesa di S. Fosca a Cannaregio.
.21 giugno: si delibera che i mendicanti
devono andarsene dalla città entro tre giorni.
Quelli nati a Venezia possono restare, a
patto che portino ben visibile un San Marco.
.Luglio: nel solo centro storico ci sono
142mila abitanti.
.12 agosto: muore il doge Antonio Priuli
e viene sepolto nella Chiesa di S. Lorenzo.
.17 agosto: si vieta alle bambine d’intervenire
alla dottrina con vesti lussuose o
gioielli.
.19 agosto: la Ca’ di Dio non accolga che
nobili o cittadine di onesta vita [v. 1741].
.24 agosto: Pasquino Carlotti lascia un’eredità
per aiutare la confraternita di giovani
ad ampliare il piccolo Oratorio dell’Anconeta
(o Anconetta) da loro fondato nel
sestiere di Cannaregio. Pochi anni dopo (22
febbraio 1652 M.V.). l’Oratorio passerà
sotto la protezione della Signoria per disposizione
del Senato. Chiuso all’inizio del
19° sec. sarà abbattuto nel 1855 per allargare
la Calle dell’Anconeta. Una lapide a
pavimento ne ricorda il sito.
.Si elegge Francesco Contarini, 95° doge
(8 settembre 1623-6 dicembre 1624). Ha 67
anni e appartiene ad una famiglia vecchia
del ramo dei Contarini dalla porta di ferro
(perché i battenti della porta d’ingresso del
Palazzo Contarini a S. Francesco della Vigna
sono ornati con ferro battuto). Ha studiato
a Padova, è stato bailo a Costantinopoli,
dove ha scritto una storia della guerra
dei turchi, ed è stato anche ambasciatore.
.27 settembre: i Soprastanti ai Fanghi e
Rovinazzi assistano dì e notte allo scarico
dei medesimi.
.4 novembre: le città suddite non possono
innalzare armi, stendardi o monumenti
in onor dei Rettori; la statua di bronzo allestita
a Belluno per quel podestà sia fusa per
trarne un cannone.
.Il patriarca di Venezia, Giovanni Tiepolo,
compone (1620-3) il catalogo dei santi
e beati veneziani.
1624
.8 febbraio: Domenico Zonta, da Carbonera,
viene decapitato e squartato per avere
ucciso il proprio padrone, Leandro Capuzzo,
ortolano di S. Erasmo, che lo aveva
sorpreso con la propria moglie Margarita.
La donna è condannata all’ergastolo.
.19 marzo: terremoto della durata di
un’Ave Maria.
.26 luglio: i dati del censimento dicono
che a Venezia ci sono 141.625 abitanti [Cfr.
Beltrami 38]. Un altro studio ci dice che sono
142.804 con la seguente nota: «Dati ufficiali.
Mancano frati, monache, pizzochere
[o pinzochere, monache laiche dette anticamente
boccole per via di medaglioni che in
qualche modo portavano addosso], ricoverati
ed ebrei» [Contento 87].
.11 agosto: passati i 70 anni sia lecito
rifiutare la carica di consigliere.
.24 agosto: si trova incorrotto nella Chiesa
di S. Pietro di Castello il corpo del patriarca
Lorenzo Priuli morto nel 1600.
.6 dicembre: muore il doge Francesco
Contarini e viene sepolto nella Chiesa di S.
Francesco della Vigna.
.Giulio Strozzi pubblica La Venezia edificata,
poema eroico, uno dei più bei poemi
epici del Seicento, che celebra la fondazione
e la gloria della Serenissima con 24 tavole in
rame di Francesco Valegio e disegni di Ber-
489
nardo Castello. Il libro descrive la vita di
Venezia con molti interessanti particolari.
1625
.Si elegge Giovanni Corner I 96° doge (4
gennaio 1625-23 dicembre 1629), ancora
una famiglia vecchia agli onori del Dogado,
una famiglia apostolica [v. 697]. Ha 74 anni.
.21 gennaio: i forestieri non camminino
per Venezia con più di due servitori recanti
armi permesse.
.28 aprile: i soli panatieri a Rialto possano
tener la sera lumi nelle botteghe.
.27 maggio: il Maggior Consiglio si riunisca
6 mesi di mattina e 6 di pomeriggio.
.Si creano quattro Procuratori di S. Marco:
Antonio Grimani (6 gennaio), Girolamo
Corner (7 febbraio), Zuan Battista Sagredo (22
maggio) e Zaccaria Sagredo (17 settembre).
.Il conte ferrarese Roberto Negro è tirato
a coda di cavallo e attanagliato, poi gli
viene amputata la mano destra ed è quindi
decapitato e squartato. Durante la processione
del Venerdì Santo aveva molestato
con una piccola tenaglia pizzicante le donne
nelle parti nascoste.
1626
.5 marzo: Pace di Monzon o Monson (in
Spagna), tra Spagna e Francia, che chiude
la contesa per la Valtellina, restituita agli
Svizzeri. Nel 1620 i cattolici si erano ribellati
ai protestanti di cui avevano fatto un
macello (il «sacro macello di Valtellina»).
Seguiva la controffensiva da parte dei
Grigioni e quindi l’intervento dell’Austria
e della Spagna in aiuto dei ribelli cattolici.
Venezia richiesta di schierarsi mantiene la
sua neutralità, d’intesa con il duca di Savoia.
La Francia vede in questa situazione
l’occasione per affrontare gli Asburgo. La
vicenda è più complicata di quella descritta,
ma il fatto centrale è questo. Contro la
Spagna e gli Asburgo si schierano Venezia,
il duca di Savoia, la Francia, l’Inghilterra e
l’Olanda. Venezia si schiera contro gli
Asburgo perché non può lasciare nelle loro
mani l’alta valle dell’Adda e fare così accerchiare
il territorio veneziano. La guerra
favorevole ai collegati si conclude appunto
con la Pace di Monzon, stipulata all’insaputa
di Venezia, per cui la Valtellina ritorna ai
Grigioni, mentre alla Francia vengono assicurati
alcuni diritti sui passi della regione.
.13 settembre: istituzione di tre Inquisitori
sopra l’Ufficio del Sal.
.28 ottobre: si ribadisce che restino proibiti
giochi, tumulti e strepiti intorno alle
chiese. Nella stessa giornata si ufficializza
il dato che il numero dei patrizi scema dal
momento che le morti superano gli ingressi
in Maggior Consiglio.
.28 ottobre: Al Lido si restaura la Chiesa
di S. Nicolò, mentre il patriarca concede che
la Chiesa di S. Maria Elisabetta sia costituita
in parrocchia, affiancandosi così alla parrocchia
di S.M. Assunta di Malamocco, la
quale viene edificata sullo stesso sito della
precedente costruzione durante il 15° sec. e
rimaneggiata nel 1557. La Chiesa di S.M. Assunta
custodisce le reliquie dei santi Felice,
Fortunato e Giacomo provenienti da Aquileia,
il Crocefisso di Poveglia, una scultura in
gesso di scuola dalmata (1300) proveniente
dalla Chiesa di San Vitale di Poveglia demolita
nel 1809, una statua lignea della Madonna
di Marina del 1400 e un polittico in legno
intagliato e dipinto dello stesso periodo. Il
campanile della chiesa compare già nelle
antiche mappe fin dal 1547.
1627
.21 aprile: si multa
Alba Contarini per aver
affidato l’educazione del
figlio ai Gesuiti.
.Uno dei capi del
Consiglio dei X, Ranieri
Zeno, ammonisce pubblicamente
il doge
Giovanni Corner (23
ottobre) davanti al
Maggior Consiglio per
aver disatteso la Pro-
missione, e denuncia i
loschi traffici di figli e
parenti, chiedendo apertamente
di revocare le elezioni
dei figli del doge.
Giorgio, uno dei figli del
doge, organizza un’imboscata
notturna a Zeno (30
dicembre), ma questi si
salva. Giorgio viene riconosciuto,
privato della
nobiltà e dei suoi beni, bandito dalla città (7
gennaio 1628), mentre Zeno viene nominato
procuratore di S. Marco (22 maggio
1628). Appena due mesi dopo (23 luglio
1628) Zeno torna all’attacco, chiede di
estromettere il doge dalla riunione del
Maggior Consiglio per poter parlare delle
sue continue violazioni delle leggi dello
Stato. Apriti cielo: urla, strepiti, interruzione
della seduta, riunione del Consiglio dei
X, che decide per l’arresto di Zeno onde
bandirlo (29 luglio 1628). Zeno, però, si
rende uccel di bosco senza peraltro allontanarsi
da Venezia, finché il Maggior
Consiglio non cancella il bando (17 settembre
1628) e Zeno può ritornare allo scoperto
accolto dal grido Viva Ca’ Zen.
.9 novembre: incendio a Ca’ Cappello.
.12 dicembre: si eleggono tre Inquisitori
sopra le Procuratie.
.20 dicembre: non si possano esportare
attrezzi dell’arte vetraria.
.Nel corso dell’anno si creano due Procuratori
di S. Marco: Michiel Priuli (22 febbraio)
e Nicolò Vendramin (3 aprile).
490
1628
.18 marzo: comincia la guerra per la successione
di Mantova a seguito della morte del
duca di Mantova (Vincenzo II Gonzaga), che
era anche marchese del Monferrato. L’erede
designato, il principe francese Carlo Gonzaga-Nevers,
prende possesso dell’eredità,
ma la Spagna e i Savoia assalgono il Monferrato:
la Spagna non vuole francesi in quella
signoria e allora tira fuori un concorrente
(Ferrante II, duca di Guastalla del ramo collaterale
dei Gonzaga); il duca di Savoia, Carlo
Emanuele, vuole espandersi proprio dalle
parti del Monferrato. I due pretendenti,
quindi, si alleano, accordandosi sulla spartizione:
Mantova alla Spagna, il Monferrato ai
Savoia. Venezia, che confina con il ducato di
Mantova, e che non ama avere un vicino forte
come la Spagna, appoggia il rampollo
francese. Una robetta da nulla o quasi diventa
una faccenda di equilibri europei tra Francia
e Spagna. Scoppia la guerra, ma poi si
concorda un accomodamento, stipulando la
Pace di Ratisbona (13 ottobre 1630), che però la
Francia non rispetta. Si convoca una nuova
riunione a Cherasco, dove si firma (6 aprile
1631) la Pace di Cherasco che riprende e conclude
le decisioni della Pace di Ratisbona:
Mantova viene assegnata al legittimo erede,
il duca Carlo Gonzaga-Nevers, Alba e una
parte del Monferrato vanno al duca di Savoia,
Casale e Pinerolo alla Francia. Venezia
rientra in possesso dei luoghi occupati dagli
spagnoli. Dopo questa nuova esperienza di
guerra la Repubblica ritorna per alcuni anni
alla sua neutralità.
.6 aprile: fastose accoglienze al granduca
di Toscana.
.14 aprile: elezione in via straordinaria di
tre Provveditori all’Adige. Questa magistratura
diventerà definitiva nel 1677. Essi hanno
il compito di sorvegliare il corso del fiume e
assicurarne la navigazione, riscuotere il
campatico per la riparazione delle rive, sovrintendere
alle opere idrauliche e controllare
l’utilizzo dell’acqua.
.22 maggio: Ranieri Zeno viene eletto
procuratore di S. Marco.
.1° giugno: a causa del forte vento, il
Bucintoro rimane in Arsenale e non si effet-
491
tua la processione solita dello Sposalizio del
Mare.
.10 giugno: Piero Michiel relegato 15 anni
a Cerigo per aver votato in Quarantia
con più di una pallina. L’isola, situata tra il
Peloponneso e Creta (e possedimento veneziano
fino al 1797), permette il controllo
del traffico navale tra il Mar Jonio e il Mar
Egeo [v. 1207]. È utilissima alle navi come
porto rifugio in caso di maltempo o di attacco
dei corsari. Come in molte altre località
anche qui i veneziani costruiscono una
fortezza, sfruttando la rocca naturale ed
alzando delle mura per proteggere la piccola
città. L’entrata al forte è abbellita con il
leone alato e gli stemmi dei governatori
veneziani, le cui tracce sono ancora visibili
nel 21° secolo.
.Correzione del Consiglio dei X: si stabilisce
che la sua autorità è indiscussa, ma
non potrà più revocare le deliberazioni del
Maggior Consiglio.
.2 agosto: per le votazioni si apprestino
palline di colori e contrassegni diversi.
.2 settembre: Giusto Antonio Belegno
viene eletto procuratore di S. Marco.
.29 dicembre: proibizione dei ridotti e
dei giochi sfrenati.
.Muore il pittore veneziano Jacopo Negretti,
detto Palma il Giovane (1544-1628)
per distinguerlo dal prozio Jacopo Palma il
Vecchio (1480-1528). Fu nella bottega del
Tiziano e completò la Pietà dopo la morte
del maestro. In seguito svolse una intensa
attività pittorica in numerose chiese e confraternite
veneziane e partecipò alla decorazione
di Palazzo Ducale.
1629
.8 aprile: lega con la Francia, Mantova e
il papa. Ci si prepara per la guerra.
.23 dicembre: il doge Giovanni Corner
muore in un eccesso di collera perché il figlio
Francesco gli ha sottratto alcune galline.
.Grande carestia.
.La Repubblica apre una Biblioteca presso
l’Università di Padova.
.15 aprile: muore Antonio Vassilacchi
detto l’Aliense. Era nato nel 1556 nell’isola
di Milo. Giunto giovanissimo a Venezia era
entrato nella bottega di Paolo Veronese.
1630
.18 gennaio: si seppellisce il doge Giovanni
Corner nella Chiesa dei Tolentini.
.Si elegge il 97° doge, Nicolò Contarini,
detto il Nicoletto (18 gennaio 1630-2 aprile
1631). Ha 77 anni. È un uomo di altissima
cultura, ha studiato filosofia, ha scritto una
storia di Venezia dal 1597 al 1604 e altri
importanti studi di letteratura.
.22 marzo: Leggi suntuarie con le quali si
limita l’uso di aghi da testa e gioielli.
.25 maggio: la Repubblica partecipa alla
guerra di successione nel ducato di Mantova
(1628-30), che si conclude con la sconfitta
dei veneziani a Valeggio (presso Verona): il
provveditore generale Zaccaria Sagredo si
ritira a Peschiera (sarà poi sollevato dall’incarico)
e al suo posto sarà nominato Sebastiano
Venier (29 settembre). La guerra si
concluderà con la Pace di Ratisbona.
.8 giugno: arriva in città il marchese di
Strigis, ambasciatore del duca di Mantova,
e porta disgraziatamente la peste, che
colpisce Venezia e dura 16 mesi. Causa
46.490 morti soltanto in città, dove la popolazione
passa da 142.804 a 98.244. Il 22
ottobre il doge Nicolò Contarini, convinto
che l’epidemia sia una punizione di
Dio, fa atto di grande devozione alla Vergine
Maria, patrona dei veneziani dagli
albori della città, pronunciando (22 ottobre)
il voto solenne della Repubblica di
costruire una grande chiesa in suo onore.
La costruzione, affidata al Longhena, verrà
iniziata nel 1631, completata nel 1681 e
consacrata nel 1687.
.27 giugno: Francesco Morosini diventa
procuratore di S. Marco.
.5 luglio: i capi del
Consiglio dei X stabiliscono
che il vero corpo di santa
Barbara si trova a Torcello e
non nella Chiesa dei Crociferi
[v. 1004].
.15 agosto: infuriando
ancora la peste, ben 24mila
persone tra le più ricche abbandonano
la città in due
giorni, rifugiandosi in villa,
al punto che la Repubblica
492
richiama i nobili a non disertare le magistrature
(4 settembre), poi, però, scoprendo
(24 dicembre) che 200 patrizi sono rimasti
in città, si decide che il Maggior
Consiglio possa ugualmente e legittimamente
deliberare. La peste viene vista
come un castigo divino per cui tutti i ceti
sociali si convincono che ci vuole più
umiltà e che bisogna sottomettersi al
papa, vicario di Dio in terra.
.23 settembre: si indicono processioni e
preghiere pubbliche.
.29 settembre: Sebastiano Venier diventa
procuratore di S. Marco al posto di Zaccaria
Sagredo, privato della dignità per aver abbandonato
Valeggio [v. 25 maggio 1630].
.12 ottobre: la città sia costantemente rifornita
di calce per ricoprire, durante l’inumazione,
i cadaveri degli appestati e le
pareti interne e le travi della loro casa allo
scopo di evitare contaminazioni.
.22 ottobre: il Senato delibera di dedicare
alla Vergine Maria una chiesa, che i dogi
visiteranno perpetuamente nell’anniversario
della cessazione del contagio. Alcuni
giorni dopo (26 ottobre), nella Chiesa di S.
Marco, il doge Nicolò Contarini formula
solennemente in pubblico il voto e poi (23
novembre) si decide la costruzione di una
chiesa votiva che si chiamerà Chiesa della
Salute [sestiere di Dorsouro]: il patriarca
cede il terreno (27 gennaio 1631) per l’erezione
del nuovo tempio, ma la posa della
prima pietra della chiesa votiva programmata
nell’anniversario della fondazione
della città (25 marzo) viene rimandata per il
maltempo e anche perché il doge è gravemente
ammalato; poi, comunque, la cerimonia
si compie lo stesso (1° aprile 1631) e
l’indomani il doge muore. Per la Chiesa della
Salute si sceglie (13 giugno 1631) il progetto
di B. Longhena (massimo esempio di barocco
veneziano) preferito a quello di F.
Smeraldi, e i lavori cominciano subito:
saranno completati da A. Gaspari (1682-87).
Mentre procedono i lavori, il Senato decreta
(1656) di assegnare la chiesa ai chierici regolari
della congregazione dei Padri Somaschi,
i quali fanno costruire anche il convento.
.9 novembre: muoiono 595 persone in
un solo giorno.
.11 novembre: si decreta la fabbricazione
di speciali carrette per il trasporto dei
cadaveri.
.15 novembre: Gio. Battista Padavin è
nominato 31° cancellier grando.
.16 novembre: incendio nel Convento
della Carità.
.30 novembre: si fa il calcolo dei morti
nel mese. Sono 14.465.
.18 dicembre: si ordina ai becchini di
vestire una casacca gialla con croci rosse.
.Si impiccano due persone per aver trasgredito
gli ordini dei Provveditori alla Sanità.
Diversi altri subiscono la stessa sorte
per sciacallaggio e anche perché le masserizie
rubate erano ritenute infette.
1631
.20 marzo: spirando ostro (da sud) e scirocco
(da sud-est) si ha una ripresa della
mortalità.
.2 aprile: muore il doge Nicolò Contarini
e viene sepolto nella Chiesa di S. Maria Nova
e le sue ceneri disperse quando la chiesa
sarà demolita (1852).
.Si elegge il 98° doge, Francesco Erizzo
(10 aprile 1631-3 gennaio 1646), che è provveditore
generale in terraferma, ovvero
sovrintendente alle forze terrestri e arriva
da Vicenza il giorno dopo. Ha 65 anni, non
ci sono feste né giro della piazza in pozzetto
perché si teme il contagio, dal momento
che imperversa ancora la peste, la quale
comincerà a perdere consistenza intorno al
mese di agosto. Poi, il 28 novembre gran
festa per celebrare la fine del contagio.
.14 aprile: Antonio Da Ponte diventa
procuratore di S. Marco.
.26 aprile: s’impicca per «sconcerti d’ufficio»
Bernardo Marcello, avogadore di
Comun.
.7 maggio: muore il patriarca Giovanni
Tiepolo, lasciando molti debiti contratti
per la Chiesa. Gli succede il cardinale Federico
Corner, che è vescovo di Padova.
Corner rinuncerà al patriarcato nel 1644.
Lo sostituirà Gianfrancesco Morosini e si
trasferirà a Roma, dove morirà nel 1653.
493
.8 maggio: Paolo Morosini nominato
storiografo pubblico.
.16 novembre 1631: la Repubblica stabilisce
che il giorno 21 novembre sia festa
solenne per l’annuo ringraziamento alla
Vergine [v. 1687].
.21 novembre: fine della peste. Si fa la
conta dei morti:
Città
36.214
Lazz. Vecchio
5.492
Lazz. Nuovo
1.153
S. Servolo
2.054
Lido
601
S. Clemente
64
Ebrei
454
Totale
46.032
Il totale, compresi i morti di Murano, Malamocco
e Chioggia sale a 93.211 [Codice Donà
delle Rose in Beltrami 58].
.26 novembre: il cardinale e politico francese
Richelieu viene iscritto al patriziato.
.28 novembre: si comunica ufficialmente
alle Corti la fine dell’epidemia con una
fastosa cerimonia e processione della Signoria
ad una chiesa provvisoria in legno
tirata su nel luogo dove poi sorgerà la
Chiesa della Salute.
1632
.7 aprile: l’imperatore propone inutilmente
l’alleanza.
.22 aprile: Vincenzo Cappello viene eletto
procuratore di S. Marco.
.3 luglio: si rifiuta la lega con la Francia
contro l’impero.
1633
.18 ottobre: sia festeggiato il principe
Alessandro fratello del re di Polonia.
.Censimento: i veneziani sono 102.243
[Cfr. Beltrami 38]. Un altro studio ci dice
invece che sono 98.244, annotando che si
tratta di «Fonte ufficiale» e che mancano
frati, monache, pizzochere, ricoverati ed
ebrei [Cfr. Contento 87]. Ecco il dettaglio
proposto da uno studio del Cecchetti [in
Contento 57]:
S. Marco
15.822
Cannaregio
24.299
Castello
17.630
S. Polo
7.333
S. Croce
11.798
Dorsoduro
21.362
Totale
98.244
.In Campiello S. Stefano [sestiere di S.
Marco] viene murata una targa che proibisce
«tutti li giochi, il vender robba, metter
botteghe o corbe, il profferir biasteme e fare
altre indecenze intorno a questa chiesa o
luoghi sacri circonvicini ...».
1634
.Il Senato fa esaminare i codici che il
Petrarca ha lasciato alla Repubblica.
1635
.17 maggio: muore il pittore Domenico
Tintoretto (1560-1635), figlio di Jacopo, di
cui era stato allievo e collaboratore, divulgandone
la maniera anche fuori Venezia.
.20 luglio: crolla senza vittime un’ala del
Palazzo Pisani a S. Stefano.
.7 agosto: nuove limitazioni al lusso nei
battesimi.
.28 ottobre: rimane ucciso un giovane
nella guerra dei pugni al Ponte di S. Marcial.
.Novembre: il Padovanino dipinge all’Ospedale
degli Incurabili gareggiando
con Bernardo Strozzi e Francesco Maffei.
.20 dicembre: non sia lecito vender medicamenti
né dispensar segreti senza licenza
dei Provveditori alla Sanità.
.Si creano quattro Procuratori di S. Marco:
Francesco Molin, futuro doge (11 gennaio),
Alvise Zorzi (27 agosto), Giovanni
494
Nani (10 novembre) e Marco Antonio Giustinian
(27 novembre).
.La famiglia Grimani di S.M. Formosa fa
costruire il Teatro S. Giovanni e Paolo e pochi
anni dopo lo fa ricostruire (1639). Il teatro
cessa l’attività nel 1699, con una breve
ripresa nel 1714.
1636
.13 febbraio: con i proventi del dazio dei
grammatici si tenga, come prescritto, un
maestro per sestiere.
.15 aprile: si condanna a morte un certo
Gian Battista Guidetti, che aveva avvelenato
la moglie Bianca Fioravanti un mese dopo
il matrimonio e tutti i coinquilini assieme
ai quali abitava sul Rio dei Saloni a S.
Gregorio, sotterrando i cadaveri (otto) nel
suo magazzino. Aveva poi avvelenato un
frate e un altro religioso e si era dato alla fuga.
Il Consiglio dei X gli aveva dato una
caccia spietata e posta una taglia sul suo
capo, mettendo in pochi giorni le mani sull’assassino,
che si era rifugiato a Padova.
Portato verso sera a S. Croce gli diedero nove
colpi di tenaglia rovente, poi «gli si tagliarono
le mani, e con quelle legate al collo,
fu strascinato per terra, a coda di cavallo,
fra le colonne della Piazzetta, ove sopra un
palco eminente gli si mozzò il capo, e se ne
divise il cadavere in quattro parti da affiggersi
nei luoghi consueti» [Pazzi 91].
.2 ottobre: Zuan Francesco Loredan fonda
l’Accademia degli Incogniti, i cui componenti
appartengono ad ogni regione d’Italia.
Gli accademici si riuniscono in determinati
giorni, declamando prose e poesie,
raccontandosi trame di novelle e racconti.
1637
.17 aprile: revisione e restauro delle fondamente
in tutta la città.
.29 dicembre: Giacomo Marcello nominato
storiografo pubblico.
.Dicembre: viene aperto al pubblico il
primo teatro dell’opera musicale a pagamento
[v. 1535]. È il Teatro San Cassiano: si
rappresenta il dramma in musica l’Andromeda,
testo di Benedetto Ferrari e musica
di Francesco Manelli. Adesso che non ci
sono guerre a cui pensare, il teatro diventa
uno svago necessario e possederne uno dà
prestigio. Infatti, si apre quasi una gara tra
le grandi famiglie patrizie e a fine secolo si
conteranno 16 teatri che poi nel Settecento
si ridurranno a 7, non perché l’interesse
fosse scemato, anzi, ma perché la stagione
teatrale viene allungata, l’organizzazione
migliorata e il prezzo dei biglietti calmierato
per permettere a tutti di poter partecipare.
Si avrà così la stagione teatrale di
Carnevale (dal 26 dicembre fino al martedì
grasso); quella dell’Ascensione (due settimane);
quella d’Autunno (da settembre a
novembre). Al di fuori di questi periodi, è
assolutamente proibito allestire spettacoli
teatrali, che al doge sono vietati, mentre i
nobili possono assistervi, ma devono indossare
tabarro e bauta (peraltro vietati nel
1601), e le cortigiane hanno l’obbligo di
«vestirsi con decenza». Il palco privato diventa
un luogo di ritrovo, di appuntamento
e di cena e durante lo spettacolo i palchettisti
fanno di tutto, riservando allo
spettacolo scarsa attenzione ... essendo in
tutt’altre faccende affaccendati ... Tuttavia,
la frequentazione continua del teatro darà
luogo alla formazione di un pubblico
molto esperto e il gusto subirà una rapida
evoluzione per cui impresari ed attori
saranno stimolati a raggiungere livelli
sempre più alti. La gente della platea non
sarà da meno e imparerà presto a rivaleggiare
con i nobili nella professionalizzazione
del gusto. L’opera diventerà quindi non
soltanto luogo di diletto, ma anche e
soprattutto di educazione e distrazione
dai problemi quotidiani.
Il più antico teatro veneziano è dunque
quello di San Cassiano della famiglia Tron
di San Benedetto. Altro luogo di spettacolo
è il Teatro San Moisè, della famiglia Giustinian,
aperto nel 1620 e poi passato nelle
mani della famiglia Zane di S. Stin. Tornato
ancora ai Giustinian (1715), che lo rilanceranno
con opere di Vivaldi e di Albinoni,
dopo una grave crisi tra gli anni ‘30
e ‘40 aderirà alla moda dilagante dell’opera
buffa.
Il Teatro San Luca appartiene alla famiglia
Vendramin del ramo di Santa Fosca. Era
stato costruito nel 1622 e destinato alle
495
rappresentazioni dei comici, ma nel 1661
accoglierà il melodramma.
Il Teatro Sant’Angelo, delle famiglie Cappello
e Marcello, sarà fondato nel 1676 dall’impresario
Francesco Santurini al quale
poi subentreranno altri impresari, mentre
la proprietà assumerà un carattere societario
con varie cointeressenze, tra cui quella
di Antonio Vivaldi, il personaggio che nei
primi decenni del ‘700 domina la scena
musicale veneziana.
Importantissimi sono i teatri in mano alla
famiglia Grimani, del ramo di Santa Maria
Formosa, che ne apre ben tre specializzandoli:
il Teatro San Giovanni e Paolo, intorno
agli anni ‘30, rappresenta drammi per
musica; il Teatro San Samuele, nel 1656, riservato
alle commedie e concorrente del S.
Luca; il Teatro San Giovanni Grisostomo, nel
1677, che diventa il più gran teatro di Venezia.
A causa della crisi economica, però,
i Grimani, per far fronte alla difficile situazione
vissuta dal S. Samuele, dapprima
stringono un patto (1703) con il Teatro di
San Luca dei Vendramin, per consentire
una programmazione vantaggiosa per entrambi
i teatri, poi sono costretti a chiudere
il S. Giovanni e Paolo (1715), vecchio e
bisognoso di costosi restauri, e ad ospitare
il melodramma anche al S. Samuele, seppur
solo di primavera. Infine aprono, cosa
inaudita per i contemporanei, il S. Giovanni
Grisostomo ai commedianti.
Accanto a questi teatri maggiori, esistono
un buon numero di teatri minori, pubblici
e privati, la cui attività è comunque precaria
e occasionale. Tra questi: Teatro San
Fantino, Teatro Santa Margherita, Teatro
Tolentini, Teatro Servi, Teatro San Girolamo,
Teatro San Stae ed altri.
.Accanto al teatro fiorisce la passione del
gioco d’azzardo. Si gioca dappertutto, anche
sui ponti, ovunque ci sia un gradino ... Il
governo tenta di regolamentare questa
moda e così concede a Marco Dandolo di
aprire nel suo palazzo a S. Moisè, tenuto
sotto controllo dalla forza pubblica, il Ridotto,
una casa da gioco pubblica, che sarà
anche la palestra delle cortigiane.
1638
.19 febbraio: Pietro Sagredo viene eletto
procuratore di S. Marco.
.30 marzo: le sorelle Angela e Lucia
Pasqualigo, che erano tornate da Candia
assieme allo zio Antonio e avevano fondato
(1623) una congregazione di pie donne con
annesso oratorio, ottengono l’autorizzazione
a costruire un monastero e una chiesa in
Campo della Lana. Qui, accanto al convento,
sorgerà dunque la piccola Chiesa di Gesù e
Maria [sestiere di Cannaregio]. Il complesso
sarà soppresso nel 1805, poi riutilizzato dal
1821, quando sarà assegnato alle suore Agostiniane.
Con il trasferimento delle suore a
Mestre, subito dopo la seconda guerra mondiale,
tutto il complesso verrà demolito per
realizzarvi, nel corso degli anni Cinquanta,
una zona residenziale.
.21 luglio: si delibera che il giorno di
sant’Anna (26 luglio) sia festa di Palazzo.
.7 agosto: l’ammiraglio Marin Antonio
Cappello, a seguito di una razzia effettuata
da una squadra di navi corsare sulle
coste pugliesi, affronta i pirati e li insegue
fino a Valona, dove li sconfigge, affondando
15 galere e portandosene una come trofeo
a Venezia. Il sultano protesta, fa incarcerare
il bailo Alvise Contarini, anche se
poi viene a più miti consigli e chiude l’incidente
liberandolo (15 luglio 1639), ma
pretendendo un grosso risarcimento per le
navi affondate.
.20 settembre: i forestieri non entrino nell’arte
vetraria, neppure se nati a Murano.
1639
.3 febbraio: si onori il
principe di Danimarca in
incognito a Venezia.
.18 marzo: Leggi suntuarie
riguardanti le vesti maschili
per le quali si vieta di sfoggiare
passamanerie d’oro,
d’argento o di seta.
.22 settembre: si decreta
di offrire doni al principe
Leopoldo di Toscana.
.Il poeta inglese John
Milton viene a Venezia
496
(aprile-maggio). Si sa soltanto che acquista
dei libri e se li fa inviare in Inghilterra.
1640
.27 marzo: i patrizi possano essere privati
della nobiltà solo per tradimento o crimini
atrocissimi.
.19 maggio: Alvise Vallaresso diventa
procuratore di S. Marco.
.3 ottobre: Baldassarre Longhena disegna
la facciata di Santa Giustina.
.Tommaso Flanghinis, un greco proveniente
da Corfù, ricco avvocato fiscalista,
che abita una casa in affitto sul Canal
Grande (1620) di proprietà della famiglia
Contarini, acquista (1638) l’edificio e la casa
adiacente, li fa radere al suolo e costruisce
un nuovo palazzo. Il palazzo passerà
in seguito alla comunità greca per l’estinzione
della famiglia Flanghinis e quindi
verrà acquistato (1662) da Girolamo Fini,
anche lui, come Flangini, avvocato fiscalista,
anche lui con origini greche, essendo
la famiglia di Cipro. Il Palazzo Fini sarà
unito a quello dei Ferro [finirà per chiamarsi
Palazzo Ferro-Fini] per farne la sede
della Regione Veneto. Palazzo Ferro ha
origini più nobili essendo appartenuto al
doge Michele Morosini, che l’aveva acquistato
per pochi soldi durante la guerra di
Chioggia e i suoi discendenti lo avevano
abbellito con pitture di Tiziano, Tintoretto,
Bassano e altri. Intorno al 1740 l’edificio
passa ai Ferro, una famiglia giunta dalle
Fiandre. Nel 1816 la famiglia si estingue
con Antonio Lazzaro Ferro e l’immobile
passa al nipote Zorzi Manolesso, finché
non viene trasformato (1860) in albergo
(Hotel Nuova York) da Laura Moschin,
moglie dell’armatore dalmata Luigi Ivancich.
Gli affari vanno bene e gli Ivancich
acquistano anche palazzo Fini e lo accorpano
all’ex Palazzo Ferro. Il nuovo nome
dell’albergo, che sarà famosissimo, diventa
Grand Hotel. Durante la seconda guerra
mondiale viene requisito dai tedeschi e
poi dagli americani. Nel 1972 l’immobile,
ormai degradato, viene acquistato dalla
Provincia e poi passa alla Regione.
.La direzione dello spegnimento dei
fuochi viene affidata ad un apposito magistrato
dell’Arsenale [v. 1777].
.Si costruisce in legno, grazie ad un
gruppo di nobili, il Teatro Novissimo in Calle
de la Cavallerizza. Il progetto è dello
scenografo fanese Giacomo Torelli. Il teatro
viene inaugurato nel carnevale del
1641 con La finta pazza di Francesco Sacrati.
Pochi anni dopo sarà demolito
(1647), ma l’eccellente qualità delle rappresentazioni
offerte influenzerà lo sviluppo
successivo del melodramma. Nello
stesso luogo si costruirà un maneggio
chiamato La Cavallerizza che chiuderà nel
1735 per far posto a un saponificio, ma poi
riaprirà (1750), rimanendo attivo sino alla
fine della Repubblica (1797). Su quell’area
adiacente al campo S. Giovanni e Paolo si
costruirà la Casa di Riposo Ire.
497
1641
.6 giugno: Leggi suntuarie a proposito
degli zoccoli, che devono essere di pelle e
non di seta e senza guarnizioni preziose.
.24 giugno: Giovanni Pesaro viene eletto
procuratore di S. Marco.
.30 luglio: Sante Gariboldi, speziale all’insegna
di S. Domenico in Calle de le Rasse
[la rassa o rascia è, secondo il Tassini, un
panno di lana ordinaria con quale si coprono
le gondole], viene decapitato e bruciato
per avere abusato di due fanciulli.
.14 novembre: sia accomodato il Ponte
Lungo alla Giudecca.
.Lega segreta fra Venezia, Modena e Firenze
per difendere Odoardo Farnese, duca
di Parma e di Castro, presso Viterbo dalle
mire del papa Urbano VIII.
1642
.Censimento: i veneziani sono 120.307
[Cfr. Beltrami 38].
.10 marzo: la Repubblica decreta che conventi
e monasteri non vendano medicine.
.luglio: grave siccità.
.23 agosto: il proto Bonotto propone la
regolazione del Piave, ovvero la sua diversione
al Porto di S. Margherita di Caorle per
evitare che le acque dolci portino alla formazione
di zone insalubri e all’interramento,
modificando così il delicato equilibrio
della laguna, che si deve continuamente
nutrire di acqua di mare la quale ogni 6
ore entra o esce cosicché nell’arco delle 24
ore ci sono ben due ricambi d’acqua fresca
di mare in entrata. I lavori per il canale artificiale
Piave Nuovo, da S. Donà a Porto S.
Margherita (Caorle), si concluderanno nel
1664: migliaia e migliaia di badilanti, provenienti
da ogni contrada dello Stato, deviano
il Piave verso Palazzetto (a sud di S. Donà),
sbarrando con una testadura il suo antico
corso e lasciando gli ultimi 20 chilometri
all’asciutto. Nell’autunno del 1683, però,
una piena straordinaria rompe le arginature
del Piave Nuovo: il fiume, dopo aver inondato
colle sue acque una vasta area (lago
del Piave), invece che a S. Margherita, si
apre definitivamente la nuova foce a Cortellazzo.
L’anno seguente (1684) anche il Sile,
che come il Piave danneggia la laguna,
soprattutto nell'area di Torcello, avrà un
nuovo corso: sull’antica foce lagunare si
realizzano tre grandi porte (Portegrandi),
collegando il fiume, con un nuovo taglio,
all’alveo abbandonato dal Piave a Caposile
e facendolo sfociare nel mare di Jesolo. Le
acque dolci renderanno però il territorio
invivibile per quasi quattro secoli, dominio
esclusivo della malaria, che sarà sconfitta
soltanto con le grandi bonifiche della prima
parte del Novecento.
In origine il Piave sfociava nello stesso letto
del Sile. La grande alluvione del 589 lo fece
uscire dal suo letto, spostandolo verso levante
e dividendolo in molti rami, di cui il
principale si sistemò nel letto del Piavon,
tra Cessalto e Chiarano. Le nuove alluvioni
dell’anno 800 lo spinsero a sfociare verso
Eraclea e in seguito nella laguna di Burano.
Il limo trasportato dalle successive alluvioni,
verificatesi tra il 900 e il 1110, fece alzare
il livello dei terreni invasi dalle acque di
un metro. Delle alluvioni successive si sa
che nel 15° sec. ci furono 5 piene, che la più
grande inondazione del 16° sec. si verificò
nel 1533, che nel 17° sec. ce ne furono 10,
con 43 rotte degli argini, e che nel 18° sec.
ce ne sono 6, con diverse rotte. Nel 19° sec.
si avranno 15 piene; la massima, la più
funesta, si registrerà il 15 settembre 1882: a
Zenson di Piave raggiungerà, al colmo, l’altezza
di quasi 11 metri, mentre l’altezza
media delle acque nelle campagne sarà di 3
metri. Nel prima parte del 20° sec., il Piave
sarà soggetto a diverse piene (1903, 1905,
1907, 1914, 1916, 1926, 1928). Nel 1966, il 4
novembre, ci sarà la grande alluvione con
la rotta a Zenson. Il fiume, dunque, essendo
uno dei più turbolenti, subisce diversi
interventi per far sì che le terre soggette ad
allagamenti diventino campagne coltivabili.
I lavori per allontanare le sue acque dalla
laguna iniziano nel 1534; l’opera terminerà
nel 1579.
.31 agosto: Trattato di Venezia. La Repubblica
rompe la neutralità, stipulando un’alleanza
difensiva e offensiva con Modena e
Firenze per sostenere le ragioni del duca di
Parma e di Castro (Odoardo Farnese) contro
le mire del papa Urbano VIII, che aveva
esteso il dominio pontificio
al ducato di Urbino (1631) e
intendeva allargarsi ancora.
Il ducato di Castro era stato
creato il 31 ottobre 1537 da
Alessandro Farnese (poi, ricevuti
gli ordini sacri,
diventato papa Paolo III)
per il figlio Pier Luigi
Farnese in una piccola
fascia territoriale del Lazio
a ridosso della Toscana, tra il lago di Bolsena,
il mare e i due fiumi Arrone e Chiarone.
Il papa Urbano VIII, preso a pretesto
un debito non pagato dai Farnese, pretende
il ducato di Castro a titolo di risarcimento
e invia le sue truppe (27 settembre
1641). Castro assediata si arrende (12 ottobre)
e nella primavera successiva (1642) il
papa mette in moto le sue truppe verso l’Emilia.
Questi movimenti preoccupano la
Repubblica, che entra in lega con Modena
e Firenze in difesa del duca di Parma e nella
primavera del 1643 veneziani e modenesi
entrano in guerra uniti contro il papa in
difesa del ducato di Castro e puntano sui
pontifici acquartierati a Cento nel ferrarese,
ma vengono respinti (giugno), mentre
scendono in campo i fiorentini a difesa della
Toscana. Seguono molte altre scaramucce,
ma già nell’inverno iniziano le trattative
di pace, che si concluderanno a Venezia
[v. 1644].
.2 settembre: consacrazione della Cattedrale
di S. Pietro di Castello.
.9 settembre: vento fortissimo che rovescia
le gondole in Canal Grande. In una di
questa c’erano il patrizio Renier Foscarini e
la moglie. Entrambi annegano.
.26 dicembre: Angelo Contarini viene
eletto procuratore di S. Marco.
1643
.27 ottobre: processo contro Gerolamo e
Marcantonio Morosini, che terrorizzano
con i loro bravi la contrada di S. Giacomo
da l’Orio.
1644
.1° gennaio: nei conventi sia rispettata la
clausura.
498
.31 marzo: Pace di Venezia. Conclusa fra il
papa Urbano VIII da una parte e Venezia,
Modena, Firenze e Parma dall’altra. La pace,
solennemente celebrata il 25 aprile nella
Chiesa di S. Marco (e pubblicata a Firenze il
1° maggio), pone fine alla guerra per il ducato
di Castro [v. 1642] con la restituzione del
ducato ai Farnese e la demolizione di tutti i
forti costruiti dai pontifici nel Polesine.
.3 aprile: Gianfrancesco Morosini diventa
patriarca di Venezia per la rinuncia (2
aprile) del patriarca Federico Corner, che si
trasferisce a Roma.
.14 giugno: arriva a Venezia il duca di
Parma.
.29 luglio: si decide la costruzione del
Ponte tra Burano e Mazzorbo.
.18 agosto: Leggi suntuarie riguardanti
perle e gioielli che si devono usare secondo
le leggi, ma che si possono lavorare e commerciare
liberamente.
.28 settembre: un galeone, facente parte
di una pacifica flotta turca in viaggio verso
la Mecca viene abbordato tra Alessandria e
Costantinopoli da sei galee dei Cavalieri di
Malta in uno dei loro raid di pirateria. I
Cavalieri portano a Creta il loro bottino,
inclusa una parte dell’harem del sultano di
ritorno dal pellegrinaggio alla Mecca. I turchi
accusano la Repubblica di connivenza e
si preparano ad attaccare Creta, l’isola che i
Cavalieri di Malta usano come base per abbordare
le navi turche: tutte le scuse sono
buone per attaccar briga; infatti, il sultano
riversa una parte delle responsabilità su
Venezia perché mira ad impossessarsi dell’isola.
A Venezia arriva la voce che i turchi
si stanno preparando a un attacco, ma si
crede che il loro nemico sia ovviamente
Malta e non certo Creta, che di lì a poco
verrà attaccata [v. 1645]. Scoppia la prima
di tre guerre fra i turchi e Venezia.
.17 novembre: i Pamphili sono aggregati
ad honorem al patriziato.
.28 novembre: finisce una tradizione
perché si minacciano pene a chi fa o favorisce
la guerra dei pugni.
499
.I Provveditori all’Armar, istituiti nella
seconda metà del 15° sec., salgono da due a
tre membri. Hanno alle loro dipendenze il
materiale e il personale della marina da
guerra in disarmo e in allestimento: nominano
gli ufficiali di marina e gli altri funzionari
non patrizi e giudicano sommariamente
nelle questioni fra ufficiali, marinai e
condannati. Questa magistratura ha origine
dagli Ufficiali alla Camera dell’Armamento
istituiti alla fine del 13° secolo i quali, dopo
la creazione dei Provveditori all’Armar, si
limitano al pagamento degli equipaggi.
Sulle ciurme dei condannati alla galera presiedono
i Tre sulle Galee dei Condannati, istituiti
nel 1545 [Cfr. Da Mosto 159].
1645
.10 febbraio: le spie riferiscono che i
turchi stanno facendo i preparativi necessari
per invadere l’isola di Creta/Candia,
l’ultima grande isola che i veneziani possiedono
in Oriente dal 1204. Si decide
allora di inviare soccorsi in denaro a Candia
e prepararsi alla guerra. Dopo oltre 70
anni di pace, ottenuta sempre a prezzo di
accomodamenti non sempre dignitosi, la
Repubblica è costretta dunque a scendere
in campo contro l’armata turca, che esce
dai Dardanelli con 400 navi (30 aprile),
poi entra (23 giugno) nel porto di La Canea,
conquista la piazzaforte (19 agosto),
le cui mura non sono in grado di resistere
a lungo, essendo in uno stato deplorevole,
e vi stabilisce un punto strategico per future
operazioni. Quindi è la volta di Rettimo
che viene conquistata facilmente come
il resto dell’isola. Candia, però, il capoluogo
dell’isola, oppone una forte resistenza
e allora comincia l’assedio. La guerra di
Candia spinge la Repubblica a lanciare attacchi
diversivi allo scopo di convincere i
turchi ad allentare la presa sull’isola: «per
distogliere i musulmani da Creta, attaccavano
audacemente in tutti i mari orientali.
Bloccavano i Dardanelli, occupavano
Tenedo, Lemno, Samotracia, comparivano
sulle coste greche, a Volo, a Egina, a Salamina,
a Megara, a Monemvasia;
al tempo stesso muovevano
guerra in Dalmazia.
E senza dubbio riportarono
delle vittorie schiaccianti,
nel 1646 vicino a Negroponte,
nel 1651 a Paro, nel 1656
ai Dardanelli, nel 1657 a
Chio, nel 1661 a Milo; ma
erano successi senza futuro
e senza risultato. I turchi, malgrado queste
disfatte, rifiutavano di abbandonare
l’isola conquistata, con la stessa tenacia
che Venezia metteva nel rifiutarne la cessione»
[Diehl 223]. La guerra durerà 24
anni: i turchi vogliono Candia ad ogni
costo, i veneziani sono decisi a difenderla
fino all’ultimo respiro [v. 1669].
.A Venezia l’assedio di Candia impone
di trovare il denaro necessario per far fronte
alla guerra, ma le difficoltà finanziarie
sono notevoli, per cui non rimane che rivolgersi
alle tasche dei ricchi, aprendo il
patriziato, concedendo nuovi ingressi in
Maggior Consiglio a chi è in grado di pagare
somme ingenti. Le nuovissime famiglie
che raccolgono l’invito e che vengono
registrate nel Libro d’Oro sono decine e decine
e appartengono a vari ceti di cittadini:
sono olandesi (i Van Axel e i Gheltof), tedeschi
(i Widmann, originariamente facchini
al Fontego dei Tedeschi), spagnoli (i Fonseca,
negozianti di zucchero), greci (i Cotoni,
banchieri), bergamaschi (gli Albrizzi, fabbricanti
di tele), bresciani (gli Acquisti,
mercanti di ferro), milanesi (i Polvaro),
trentini (Lazzari), di varia appartenenza (i
Laghi, lanaioli dei Grigioni), oppure sono
banchieri (Barzizza, Carminati), biadaiuoli
(Semenzi), conciapelli (Gallo), droghieri
(Bettoni), fabbricanti di carte (Nava), fabbricanti
di fettucce (Giupponi), mercanti di
cera (Bonlini), mercanti di lana (Bonvicini,
Maccarelli), mercanti di mantelli (Pasta),
mercanti di merletti (Toderini), mercanti di
panni (Pelliccioli, Persico), mercanti di seta
(Benzoni, Castelli, Cassetti), mercanti di
vino (Raspi), mercanti di zucchero (Lucca),
negozianti (Tasca), negozianti di bestiame
(Curti), negozianti di gioie (Romieri), poveri
«pestapevere dal spizier» (Zanardi),
salumieri (Zoilo), sensali (Cellini), setaiuoli
(Contenti), trasportatori di panni e lane
da tingere (Guerra), venditori di cordami
(Bellini), venditori di seta e di panni d’oro
(Bergonzi), vetrai (Morelli) ... [Cfr. Molmenti
III 25].
.20 febbraio: feste per onorare il duca
della Mirandola.
.23 aprile: la Storia di Venezia del doge
Nicolò Contarini sia riposta in Secreta.
.Una legge vieta espressamente la cerimonia
dell’incoronazione delle dogaresse,
perché mancano i soldi ...
.Maggio: l’inglese John Evelyn a Venezia
e vi si fermerà fino a marzo 1649. L’opera
sua migliore è Diary (pubblicato postumo
nel 1818 e in versione integrale nel
1955), in cui descrive i suoi viaggi in Europa.
Ci dice che si ferma a S. Bortolomio,
all’antica Osteria dell’Aquila Nera, e che
entra a Venezia proveniente da Chioggia,
Pellestrina, Malamocco. Il suo resoconto ci
fa vivere la Venezia del Seicento.
.3 ottobre: i turchi se ne stanno buoni e
così, dopo 37 giorni di infruttuosa unione
con i veneziani, le flotte ausiliarie del papa
e di vari principi si ritirano.
.4 dicembre: in chiesa gli uomini restino
separati dalle donne.
.8 dicembre: la Repubblica arma una
flotta contro i turchi al cui comando pone
lo stesso doge Francesco Erizzo, che parte e
subito muore (3 gennaio 1646).
.Dicembre: si creano tre Procuratori di S.
Marco: Alvise Morosini (il 10), Andrea
Contarini (il 17) e Almorò
Tiepolo (il 21).
.La Repubblica conclude
i lavori di fortificazione di
Corfù, avviati dopo l’assedio
disastroso dei turchi del
1537.
.A Burano si riconsacra,
dopo una nuova ricostruzione
ed erezione del campanile
accorpato, l’antica
Chiesa di S. Martino, la cui
facciata rimane incompiuta.
All’interno un’opera del
Tiepolo.
500
1646
.3 gennaio: muore il doge Francesco E-
rizzo e viene sepolto nella Chiesa di S. Martino
Vescovo, vicino all’Arsenale, ma il suo
cuore, secondo il desiderio espresso nel testamento,
viene collocato presso l’altare
della Chiesa di S. Marco.
.Si elegge Francesco Molin, 99° doge (20
gennaio 1646-27 febbraio 1655). Ha 71 anni e
sotto il suo dogado la paura dei turchi porterà
alla fortificazione del Lido, di Malamocco,
del confine friulano e di alcune zone
della Dalmazia. L’Arsenale sarà messo sotto
pressione e si dislocheranno le navi nei
punti strategici perché la tattica adottata
sarà quella di non venire allo scontro con i
turchi che assediano Creta, ma di tagliare
loro i rifornimenti. Per contro i turchi cercano
di attaccare la Dalmazia e la guerra
diventa ad ampio raggio. C’è gloria per
molti, ci sono tentativi diplomatici, ma il
sultano non vuole sentire ragioni, desidera
fortemente possedere l’isola di Creta. Venezia
non cede e si prepara alla battaglia.
.16 marzo: Tommaso Morosini, capitano
generale, tenta di bloccare i Dardanelli e
quindi intrappolare i turchi.
.6 aprile: in ogni contrada i piovani convocano
i capi famiglia in chiesa e raccolgono
le offerte per la guerra.
.28 aprile: la città di Nona in Dalmazia è
incendiata dai suoi stessi abitanti perché
non offra rifugio ai turchi.
.30 giugno: i turchi assediano Novigrad
vanamente difesa da Francesco Loredan.
.29 luglio: i Labia sono i primi di una
nuova e lunga serie di famiglie, che offrendo
100mila ducati sono aggregati al patriziato
per denaro.
.24 agosto: il cancellier grando, Marco Ottobon,
è iscritto al Maggior Consiglio e al
suo posto viene nominato (1° settembre) 32°
cancellier grando Marco Antonio Busenello.
.28 settembre: udienza in Collegio al duca
di Sabbioneta (presso Mantova).
.18 ottobre: arrivo a Venezia del fratello
del re di Polonia, il cardinale Casimiro.
.30 ottobre: la guerra di Candia (1645-69)
assorbe ingenti risorse e allora si nominano
degli organi consultivi per escogitare i
501
mezzi più adatti a risollevare l’erario. Nascono
i Deputati alla Provvision del Denaro
Pubblico, coadiuvati poi da due Aggiunti.
Questa magistratura, in consulta col Savio
Cassier in carica e col Savio Uscito di Carica,
si affermerà come il principale organo consultivo
in materia finanziaria e in ogni
ramo della pubblica economia, formando
cioè il supremo organo finanziario della
Repubblica al quale verrà «demandata la
redazione dei bilanci pubblici, l’anagrafe
della popolazione e le operazioni di conversione
e ammortamento del debito pubblico»
[Milan 126].
.Nel corso dell’anno si creano cinque Procuratori
di S. Marco: Giovanni Cappello (24
gennaio), Nicolò Corner (18 febbraio), Alvise
Da Mosto (25 febbraio), Alvise Michiel
(6 maggio) e Antonio Canal (9 novembre).
1647
.27 gennaio: la nave del capitano generale
Tommaso Morosini, assalita da 47 galere,
lotta strenuamente e si salva; periscono
lo stesso Morosini e l’ammiraglio turco.
.9 marzo: il re di Francia mediatore tra la
Repubblica e i turchi.
.19 marzo: conquista di Sebenico, presso
Zara in Dalmazia, seguita da altre.
.23 marzo: per far fronte alle spese di
guerra si stabilisce di mettere in vendita le
Procuratie Vecchie. L’alienazione dei beni
comincia qualche mese dopo (11 luglio).
.30 giugno: sortita degli assediati in
Candia, destinata però all’insuccesso a causa
della gelosia dei capitani veneziani.
.17 luglio: il Dogado viene invaso dalle
cavallette.
.25 agosto: Lunardo Mocenigo forza il
Porto di Scio e come premio il 4 novembre
sarà nominato procuratore di S. Marco.
.13 novembre: si fonda all’estremità delle
Fondamente Nove, a fianco di un convento
di monache cappuccine, la Chiesa di
S.M. del Pianto [sestiere di Castello] su progetto
di Francesco Contin (alcuni la consideravano
un’opera giovanile del Longhena).
La costruzione, che sarà completata
nel 1659, è ispirata da suor Maria Benedetta
Rossi monaca Servita del Convento di
Burano che avuta una visione in sogno aveva
convinto il Senato a finanziarla: una
chiesa votiva per ottenere l’aiuto divino
nella guerra di Candia. Completata nel 1687,
la chiesa sarà soppressa assieme al convento
nel 1810 e quindi utilizzata nei modi più
svariati, da caserma a deposito di imbarcazioni.
«Nel 1814 ambi gli edifici vennero
acquistati dall’abate Antonio de Martiis, e
volti ad uso d’educazione
maschile [...] Finalmente
l’ab. Daniele Canal [...] v’istituì
altro collegio, ove si
educano povere fanciulle, e,
dopo un breve spazio di
tempo, giunse a riaprire la
chiesa, riconsacrata il 21
agosto 1851» [Tassini
Curiosità ... 130].
502
.Si creano tre Procuratori di S. Marco: Gio.
Battista Grimani (24 aprile), Alvise Pisani (12
maggio) e Alvise Malipiero (2 giugno).
1648
.17 gennaio: si decreta di non sollecitare
la pace a condizioni umilianti.
.31 gennaio: si delegano al bailo Giovanni
Soranzo (prigioniero dei turchi a Costantinopoli
assieme ad altri veneziani) le
trattative di pace con la Sublime Porta,
escludendo la rinuncia a Candia. Il bailo subirà
angherie e sevizie (28 aprile 1649),
mentre il dragomanno (ovvero l’interprete
di stanza a Costantinopoli) Gio. Antonio
Grillo sarà strangolato in carcere. Infine, il
bailo e gli altri prigionieri verranno espulsi
(28 maggio 1650).
.17 marzo: in una tempesta affondano 18
galere e 9 vascelli e tra gli altri muore il capitano
generale da mar Gio. Battista Grimani.
.6 maggio: san Francesco d’Assisi dichiarato
protettore della città.
.15 maggio: vengono proibiti i tiri di
artiglieria in Piazza per riguardo ai mosaici
della Basilica.
.2 ottobre: vendita generale degli Uffici
per sopperire alle spese di guerra.
.24 ottobre: Pace di Westfalia e fine della
guerra dei trent’anni (1618-1648) tra i protestanti
e i cattolici della Germania. In questa
pace c’è lo zampino, oltre che del papa,
anche dell’ambasciatore veneziano Alvise
Contarini, rappresentante della Repubblica,
chiamata a partecipare a titolo di moderatrice.
Questa pace inaugura un nuovo
ordine internazionale, un sistema in cui gli
Stati si riconoscono tra loro proprio e solo
in quanto Stati, al di là della fede dei vari
sovrani. Nasce cioè la comunità internazionale
laica e aconfessionale, per cui essa segna
la fine di un lungo periodo di guerre di
religione: i successivi conflitti armati in Europa
saranno intrapresi per motivi di ordine
esclusivamente politico.
.Nel corso dell’anno si creano tre Procuratori
di S. Marco: Giovanni Barbarigo (19
marzo), Agostino Nani (23 aprile) e Alvise
Mocenigo (10 maggio).
1649
.19 gennaio: la regina Cristina di Svezia
sollecita la mediazione veneziana nella pace
con la Polonia.
.Marzo: si creano due Procuratori di S.
Marco: Giacomo Correr (il 7) e Paolo Belegno
(il 14).
.17 marzo: pievani e preti titolati devono
essere nativi dello Stato.
.12 maggio: Giacomo Da Riva batte l’armata
turca a Fochies, l’isola fortezza turca
vicino a Scio.
.30 ottobre: il Longhena disegna l’altar
maggiore per la Chiesa di S. Francesco della
Vigna e la Chiesa di S. Pietro di Castello.
.Nel corso dell’anno si creano dieci Procuratori
di S. Marco: Benedetto Soranzo (5
aprile), Lunardo Pesaro (9 maggio), Alvise
Barbarigo (16 maggio), Francesco Pisani
(24 maggio), Gio. Battista Corner (6 giugno),
Alvise Mocenigo e Paolo Querini (29
503
giugno), Silvestro Valier (1° agosto, a 19
anni per denaro), Vincenzo Viaro (12 settembre)
e Angelo Morosini (14 settembre).
.Nel cortile di una casa in Calle Larga dei
Proverbi [sestiere di Cannaregio] si rappresentano
alcune opere. È il Teatro di Ca’
Belegno e viene chiuso nel 1687.
1650
.14 gennaio: si autorizzano i Padri Somaschi
ad aprire alla Salute scuole per
patrizi e cittadini.
.22 febbraio: si preparano debite accoglienze
al duca di Mantova.
.26 novembre: di decreta di proibire le
lotterie private.
.Si creano 5 procuratori di S. Marco:
Giovanni Grimani (16 marzo), Daniele
Bragadin (8 maggio), Vincenzo Gussoni (15
maggio), Gerolamo Foscarini (30 ottobre) e
Alvise Mocenigo (11 dicembre).
.I veneziani recuperano il possesso del
Castello di S. Teodoro a Candia. Nella battaglia
muore il provveditore generale in
Levante Domenico Contarini e la Repubblica
farà porre sopra la porta della Chiesa
di S. Stefano un monumento equestre in
suo onore.
1651
.15 gennaio: restauro della statua dell’Angelo
sul Campanile di S. Marco.
.27 gennaio: Alvise Contarini è nominato
storiografo pubblico, ma si spegne poche
settimane dopo (11 marzo).
.12 marzo: Alvise Vianolo è nominato
33° cancellier grando.
.17 marzo: Battista Nani è nominato storiografo
pubblico e rinuncia allo stipendio
relativo.
.10 luglio: vittoriosa battaglia navale dei
veneziani sui turchi nelle acque greche di
Paro (o Paros), grazie al capitano generale
Luigi Mocenigo e ai comandanti di galea
Tommaso e Lazzaro Mocenigo [v. 1657].
.26 agosto: il giorno di san Paterniano
(10 luglio) sia festa di Palazzo.
.12 novembre: apre il Teatro di Sant’Apollinare
in Corte Petriana [sestiere di S. Polo]
grazie ad una cordata di imprenditori, ma
chiude dopo aver messo in scena una decina
di opere (1660). Alla fine del secolo viene
riaperto per alcune recite di dilettanti,
ma poi è trasformato in abitazioni private.
.Nel corso dell’anno si creano due Procuratori
di S. Marco: Lorenzo Gabriel (19
marzo) e Giulio Contarini (12 novembre).
1652
.4 gennaio: convenzione con l’impero
riguardante la posta austriaca in Venezia.
.18 maggio: si proibisce di vendere vino
nelle case private e sui burchi.
1653
.11 marzo: si delibera che gli sposi non
abbiano più di otto compari d’anello.
.25 agosto: si decreta il restauro del Campanile
di S. Marco colpito da un fulmine.
.Si creano 4 procuratori di S. Marco: Gerolamo
Dolfin (29 gennaio), Giovanni Cappello
(19 giugno), Alvise Foscarini (20
luglio) e Alvise Contarini (28 dicembre).
.28 dicembre: un collaboratore dei Signori
di Notte è minacciato a Palazzo da Giovanni
Zeno, avendone arrestato un bravo.
1654
.17 maggio: battaglia dei Dardanelli. Appartiene
alle operazioni militari che si svolgono
nel triennio 1654-57 nel tentativo di
ridurre la pressione dell’impero turco sull’isola
di Creta assediata. Una squadra veneziana
(2 galeazze, 16 navi, 8 galere) blocca
i Dardanelli, agli ordini di Iseppo Dolfin.
Giunge una squadra turca proveniente da
Costantinopoli (45 galee, 6 maone e legni
minori), comandata da Murâd. La corrente
trascina via parte delle navi veneziane e
solo due galeazze, 4 navi e due galere sostengono
l’urto con la flotta turca per sei
ore, perdendo le due galere.
.20 maggio: si decreta che i mendicanti
non escano dalla propria contrada; se ragazzi,
siano avviati ad un mestiere.
.18 settembre: i novelli sposi non devono
visitare con i loro cortei monasteri femminili.
.4 dicembre: Andrea Pisani diventa procuratore
di S. Marco.
1655
504
.27 febbraio: muore il doge Francesco
Molin ed è sepolto nel chiostro del Convento
di S. Stefano, ma poi i resti verranno
spostati all’interno.
.Si elegge Carlo Contarini, 100° doge (27
marzo 1655-30 aprile 1656), contro sua
voglia. Ha 75 anni.
.2 aprile: Il Consiglio dei X sentenzia che
sia decapitato il nobile Angelo Bollani perché
mentre era podestà e capitano di Crema
oltre ad aver defraudato l’erario pubblico
con false bollette di pagamento e alterato
le spese per le truppe si era macchiato
di un omicidio. Il Consiglio ordina che a
Crema siano distrutte tutte le insegne e
quanto altro possa ricordare il Bollani.
.16 giugno: Nicolò Sagredo viene eletto
procuratore di S. Marco.
.21 giugno: vittoria di Lazzaro Mocenigo
ai Dardanelli.
.16 giugno: si istituisce temporaneamente
l’Inquisitore sopra Dazi con giurisdizione
e sorveglianza su tutti i dazi di Venezia. Il 7
febbraio 1659, continuando le difficoltà finanziarie
della guerra di Candia, sarà reso
stabile.
.14 agosto: si istituiscono i Deputati alle
Miniere. Sono tre membri con l’incarico di
vigilare sulle miniere e riscuotere i relativi
proventi.
1656
.21 marzo: gli Inquisitori di Stato proibiscono
di fiutar tabacco.
.1° aprile: si delibera di non sciupare in
doni nuziali denari necessari per la guerra.
.28 aprile: il papa sopprime i conventi di
Santo Spirito e dei Crociferi, assegnandone
i beni alla lotta contro il turco e la Repubblica
monetizza subito il Convento di Crociferi
vendendolo ai Gesuiti [v. 1657].
.30 aprile: muore il doge Carlo Contarini
ed è sepolto nella Chiesa di S. Bonaventura,
ma le sue ceneri verranno disperse
(1810) quando la chiesa sarà sconsacrata [v.
1620].
.Si elegge Francesco Corner, 101° doge
(17 maggio 1656-5 giugno 1656). Ha 71 anni.
È il figlio del doge Giovanni Corner (1625-
29). Il suo sarà il più breve dogado di tutta
la storia della Repubblica, batterà il record
detenuto da Nicolò Donà [v. 1618] che era
stato doge per 35 giorni. Francesco Corner
muore soltanto 19 giorni dopo l’elezione e
viene sepolto nella Chiesa dei Tolentini.
.Si elegge Bertuccio Valier. È il 102°
doge (15 giugno 1656-29 marzo 1658). Ha
60 anni, discende da un’antica casata, gode
di essere gran statista, ma intanto non è
nemmeno procuratore di S. Marco. È il
terzo doge consecutivamente eletto a non
possedere questo titolo, che ormai sembra
non contare molto.
.31 maggio: la flotta veneziana agli ordini
del capitano generale da mar Lorenzo
Marcello, che dispone di 31 galere (di cui 7
appartenenti all’Ordine di Malta), 7 galeazze,
28 altre navi e qualche legno minore, si
presenta all’imboccatura dei Dardanelli e
blocca il passaggio per spingere i turchi
alla battaglia. Questi ultimi accettano la
sfida e raccolte un centinaio di navi sboccano
dai Dardanelli, ma vengono sgominati
(26 giugno). Lorenzo Marcello cade vittima
di una palla di cannone. I turchi lasciano
sul campo 33 navi, oltre a diverse altre
affondate o incendiate. I veneziani liberano
7mila schiavi cristiani, ma perdono 300
uomini. Malta perde invece 400 uomini.
.Battaglia di Tenedo: il 5 luglio i veneziani
si presentano davanti a Tenedo difesa da
Mehemet Alì con 1500 uomini. L’isola è fortificata
con castello e con un fortilizio sopra
uno scoglio davanti al porto, ma le truppe
veneziane, al comando del marchese Del
Borro, riescono ugualmente a sbarcare e i
turchi sono costretti a rinchiudersi nel castello,
dove pochi giorni dopo subiscono il
fuoco delle batterie (12 luglio), finché centrata
in pieno non salta la polveriera della
fortezza. I turchi si arrendono e abbandonano
l’isola, lasciando 65 cannoni. Due anni
dopo (1658), in seguito alle vicende della
guerra contro i turchi, il presidio veneziano,
505
male approvvigionato e quasi abbandonato
a se stesso, lascerà a sua volta l’isola.
.1° agosto: Lazzaro Mocenigo, orbato di
un occhio ai Dardanelli, giunge a Venezia
con la galera del bey di Chio (o Scio),
recando la nuova della vittoria. Ha 32 anni
ed è nominato capitano da mar.
.Il papa sopprime l’ordine degli Eremitani
e a Venezia il Senato vende tutti i loro
beni, mentre le opere d’arte, contenute nella
Chiesa dello Spirito Santo, nell’isola di S.
Spirito (tra Poveglia e S. Clemente), sono
trasferite nella Chiesa della Salute.
.Si creano tre Procuratori di S. Marco:
Giulio Giustinian (5 novembre), Nicolò Venier
(28 novembre) e Almorò Pisani (10
dicembre).
.Nel sestiere di S. Marco, in Corte del
Duca al civico 3044, la famiglia Grimani fa
costruire il Teatro S. Samuele destinato a
rappresentare commedie. Nel 1681 il teatro
passa in gestione al librettista e scenografo
Gaspare Torelli, che propone un cartellone
basato principalmente sulle opere in musica,
mentre dal 1737 al 1741 è diretto da
Carlo Goldoni sotto la cui direzione inizia
la grande riforma teatrale con la rappresentazione
del Momolo Cortesan (1738),
commedia con testo scritto solo per i ruoli
principali e il resto improvvisato sulla scena.
Distrutto da un incendio durante la
notte del 30 settembre 1747, il teatro viene
ricostruito in pochi mesi e inaugurato nel
maggio del 1748. In seguito i Grimani passano
la mano per insorte difficoltà finanziarie
(1770), mentre alla fine della Repubblica
il teatro, specializzatosi nell’opera
buffa in alternanza con la commedia, perde
la sua importanza e poi rimane chiuso per
decreto durante la dominazione francese.
Nel 1853 prende il nome del nuovo proprietario,
il veronese Giuseppe Camploy,
che lo restaura e lo rinnova, dedicandolo
soprattutto alla prosa. Acquistato infine dal
Comune, uno dei teatri più prestigiosi di
Venezia viene demolito (1894) per essere
trasformato in edificio scolastico.
1657
.28 febbraio: dopo molte discussioni in
Senato si accettano nuovamente a Venezia i
Gesuiti, destinandoli al Convento dei Crociferi
[v. 1656].
.Battaglia di Chio (o Scio): il 30 aprile,
nelle acque di Chio, la flotta veneziana, comandata
da Lazzaro Mocenigo, incontra
quella turca forte di 15 navi. Dopo accanito
combattimento, i turchi sono sconfitti e si
danno alla fuga, lasciando sul campo di
battaglia 7 navi, di cui 4 vengono colate a
picco e 3 catturate assieme a ingente quantità
di munizioni e viveri.
.Battaglia dei Dardanelli: i turchi, che dopo
la sconfitta dell’anno precedente avevano
armato una nuova flotta, si presentano
all’uscita dai Dardanelli (16 luglio) per
riconquistare l’isola di Tenedo. Sotto un
violento temporale emergono 150 navi da
carico piene di soldati (60mila) e una flotta
da guerra composta di 30 galere, 10 maone
e 18 sultane. Ma proprio lì, però, all’uscita
dello stretto, staziona la flotta cristiana forte
di 7 galeazze, 36 galere e 30 vascelli, costituita
in gran parte da Venezia e in misura
minore da Malta e da Firenze, al comando
del veneziano Lazzaro Mocenigo. I
turchi vengono in breve tempo costretti
alla ritirata dopo aver perduto 5 navi e 5
maone. Mocenigo si mette alla caccia delle
navi turche (17 luglio), Costantinopoli è lì
quasi in vista e pronta ad essere riconquistata
quando accade l’imponderabile: una
cannonata proveniente dalla flotta in fuga
colpisce la polveriera della nave ammiraglia
(19 luglio). Il valoroso Mocenigo
muore. La flotta cristiana abbandona il
campo di battaglia e le squadre maltesi e
fiorentine se ne tornano ai loro porti (24
luglio). Il comando della flotta veneziana
passa a Lorenzo Renier, che intimorito dai
turchi tornati all’attacco (24 agosto) cede
facilmente le poche isole catturate compresa
l’importante Tenedo. Il Renier tornato
a Venezia è processato (3 dicembre) assieme
ai suoi subordinati Girolamo Loredan
e Giovanni Contarini, mentre la flotta
sarà affidata al nuovo comandante, Francesco
Morosini.
.30 agosto: Pietro Morosini diventa procuratore
di S. Marco.
.Si costruisce a Mazzorbo la Chiesa di
S.M. delle Grazie a seguito del voto fatto
506
dalla comunità durante l’epidemia di peste.
Nel 1689 viene restaurata e vi si affianca
un monastero di Francescane Cappuccine.
Il complesso sarà soppresso nel 1810.
1658
.7 gennaio: il Senato respinge nuove
proposte di pace sulla base della cessione
di Candia.
.10 gennaio: l’abate Vettor Grimani Calergi
fa condurre dai suoi bravi con la forza
Francesco Querini Stampalia nel suo palazzo
a S. Marcuola e lo uccide con l’archibugio.
Bandito dalla Repubblica ritorna a
Venezia l’anno dopo, ma viene preso e impiccato.
.30 marzo: muore il doge Bertuccio Valier
ed è sepolto dapprima nella Chiesa di
S. Giobbe e poi definitivamente nella Chiesa
di S. Giovanni e Paolo, dove lo raggiungerà
il figlio Silvestro, anche lui doge.
.Si elegge Giovanni Pesaro, 103° doge (8
aprile 1658-30 settembre 1659). Ha 69 anni,
appartiene al ramo della famiglia che fra il
1679 e il 1718 farà costruire dal Longhena il
palazzo barocco sul Canal Grande, Ca’ Pesaro,
appunto [sestiere di S. Polo]. Nel passato
del doge c’è qualche macchia. Al
tempo della guerra di Castro [v. 1641] aveva
abbandonato la difesa di Pontelagoscuro e
permesso ai suoi soldati di abbandonarsi
alle violenze e ai furti. Processato si era in
seguito riabilitato, sostenendo in Senato la
necessità di continuare la guerra contro i
turchi e offrendo 6 mila ducati alla patria.
.31 ottobre: passaggio del conte di Pignoranda,
viceré di Napoli.
.Nel corso dell’anno si creano due Procuratori
di S. Marco: Alvise Mocenigo (27
gennaio) e Alvise Priuli (11 aprile).
1659
.9 agosto: orribile fortunale, strage e rovine.
Affondano oltre 500 gondole, crollano
case, palazzi e ben 800 camini.
.29 agosto: Vincenzo Fini diventa procuratore
di S. Marco.
.30 settembre: muore il doge Giovanni
Pesaro, che lascia alla Chiesa della Salute il
proprio trono perché i successori lo usino
nella visita annuale. Viene sepolto nella
Chiesa di S.M. Gloriosa dei Frari. Il suo monumento
funebre è realizzato da Melchiorre
Barthel (1625-1672).
.Si elegge Domenico Contarini II. È il
104° doge (16 ottobre 1659-26 gennaio
1675). Ha 78 anni. Sotto di lui cambia la
moda: si abbandonano gli zoccoli (al Museo
Correr se ne conservano alcuni esemplari
un paio dei quali è alto 43 cm, un altro
addirittura 51 cm) per le più comode scarpette.
Le figlie del doge sono le prime ad
esibirsi ...
Presto farà la sua comparsa anche la parrucca
[v. 1668]. Gli zoccoli, altrimenti detti
calcagnetti, erano usati dalle veneziane da
secoli per poter camminare «senza impillaccherarsi
nelle strade sporche o fangose»;
nel tempo erano diventati oggetti di lusso,
fatti «di broccati, dorati, gemmati e con la
suola tanto alta da parer trampoli» [Molmenti
II 287].
.6 dicembre: apparizione di una meteora
sopra il Campanile di San Marco.
.Dicembre: sorge l’Ospizio dei Calzolai
Tedeschi a S. Samuele.
.Muore Giovanni F. Busenello (1598-
1659), autore di melodrammi fra cui L’incoronazione
di Poppea (1642), musicata da Monteverdi,
e di poesie in veneziano che offrono
un quadro della società pettegola e libertina.
1660
.10 maggio: si decide che gli zingari siano
cacciati dalla città.
.17 settembre: una spedizione di volontari
francesi guidati da Almerigo d’Este
accorre in aiuto ai veneziani per liberare
Creta dall’assedio, ma sono sconfitti sotto
le mura di Candia.
.19 settembre: a Venezia per far cassa si
delibera di vendere 100 Uffici.
.16 novembre: Gio. Battista Ballarin è nominato
34° cancellier grando mentre si trova a
trattare la pace con i turchi. È invitato a continuare
le trattative e poi il 10 febbraio 1663
gli vengono date nuove istruzioni. Muore
ancora in missione il 29 settembre 1666.
.7 dicembre: l’acqua alta guasta i pozzi.
.20 dicembre: l’orefice Andrea Balbi termina
una corona d’oro per la Madonna della
Chiesa di S. Giovanni e Paolo.
507
.Dicembre: Marco Boschin pubblica la
Carta del navegar pitoresco dedicata all’arciduca
Leopoldo Guglielmo. Si tratta di un
poema in quartine rimate e in veneziano,
un «dialogo tra un Senator venezian deletante
e un professor de pitura» che si risolve
in un elogio della pittura veneziana e
della stessa Venezia.
.Si pubblica quest’anno una guida formato
tascabile intitolata Le cose notabili, et
meravigliose della città di Venezia già riformate
& accomodate da Leonico Goldioni et hora
grandemente ampliate da Zuanne Zittio.
La guida presenta alcune pagine curiose,
che riguardano annotazioni, sestiere per
sestiere, che meritano un cenno.
Castello, 13 parrocchie, 7.432 capi di casa e
28.783 bocche di cui 377 nobili huomini.
S. Marco, 16 parrocchie, 5.857 capi famiglia
e 21.745 bocche di cui 314 nobili huomini.
Cannaregio, 13 parrocchie, 7.716 capi di casa
e 31.873 bocche di cui 391 nobili huomini.
S. Polo, 9 parrocchie, 2.701 capi di casa e
9.957 bocche di cui 154 nobili huomini.
S. Croce, 8 parrocchie, 4.229 capi di casa e
14.806 bocche di cui 186 nobili huomini.
Dorsoduro, 11 parrocchie, 6.167 capi di casa
e 27.707 bocche di cui 417 nobili huomini.
Totali: 70 parrocchie 34.102 capi di casa e
134.871 bocche di cui 1.839 nobili huomini,
1.185 frati e 2.682 monache.
Le parrocchie sono così suddivise:
Sestiere di Castello: S. Pietro di Castello, S.
Biasio, S. Martino, S. Giovanni in Bragora,
S. Antonino, La Trinità, S. Giustina, S. Severo,
S. Provolo, S.M. Formosa, S. Marina, S.
Lio, S. Giovanni Novo.
Sestiere di S. Marco: S. Marco, S. Basso, S.
Geminian, S. Moisè, S. Giulian, S. Bortolomio,
S. Salvador, S. Luca, S. Benetto, S. Paternian,
S. Fantin, S.M. Zobenigo, S. Maurizio,
S. Angelo, S. Vitale, S. Samuele.
Sestiere di Canareio: S. Lucia, S. Geremia, S.
Leonardo, S. Marcuola, S. Marcilian, S.M.
Maddalena, S. Fosca, S. Felise, S. Sofia, S.
Apostoli, S. Cancian, S.M. Nova, S. Giovanni
Grisostomo.
Sestiere di S. Polo: S. Polo, S. Tomaso, S. Stin,
S. Agostin, S. Boldo, S. Aponal, S. Silvestro,
S. Mattio, S. Giovanni di Rialto.
Sestiere di S. Croce: S. Croce, S. Simion Profeta,
S. Simion Giuda, S. Giovanni Degolato,
S. Giacomo de Lorio, S. Stae, S.M.
Materdomini, S. Cassan.
Sestiere di Dorsoduro: S. Nicolò, S. Rafael, S.
Baseio, S. Margherita, S. Pantalon, S. Barnaba,
S. Trovaso, S. Agnese, S. Vido, S. Gregorio,
S. Eufemia.
.Si creano tre Procuratori di S. Marco: Alvise
Duodo (26 settembre), Angelo Correr
(24 ottobre) e Filippo Bon (28 novembre).
1661
.26 gennaio: si decreta la redecima della
città per aumentare le entrate.
.23 maggio: le donne possono ornare le
chiome d’un solo nastro d’oro e d’argento.
.20 agosto: la Repubblica aderisce alle proposte
del papa per una lega contro i turchi.
.27 agosto: Giorgio Morosini, subentrato
a Francesco Morosini dopo il triennio di
comando (1657-60), vince i turchi a Milo.
.Novembre: nel Teatro S. Salvador, ricostruito
dai Vendramin, si rappresenta La
Pasife ò vero l’impossibile fatto possibile.
.Si creano tre Procuratori di S. Marco:
Battista Nani (3 febbraio), Alvise Mocenigo
(15 maggio) e Leonardo Dolfin (3 luglio).
1662
.1° aprile: viene siglato un trattato con
Carlo Emanuele II di Savoia.
.16 giugno: stante la distruzione del Fontego
dei Persiani (situato a fianco del Fontego
dei Tedeschi) si decreta che i persiani risiedano
nel Fontego dei Turchi.
.30 agosto: si aboliscono i dazi d’entrata
nell’intento di risollevare il commercio.
.15 settembre: si istituiscono due Sopraintendenti
al Sommario delle Leggi con l’incarico
(prima affidato a magistrati straordinari
di tempo in tempo e per certe materie) di
ordinare per materia e per tempo tutte le
deliberazioni della Repubblica, ricavandole
dai registri e dalle filze degli Archivi generali
della Cancelleria Ducale, della Cancelleria
Segreta, del Consiglio dei X e da tutti i capitolari
delle magistrature. Il 3 giugno 1784 la
magistratura sarà accresciuta di tre Aggiunti
con l’incarico di attendere alla riforma del
codice penale, ma pochi anni dopo saranno
soppressi (1796) e le loro attribuzioni passeranno
ai due Sopraintendenti. Alle dipendenze
dei Sopraintendenti sarà posto (1767) il
Compilatore delle Leggi e Archivista per portare
a termine l’opera di compilazione di tutte le
leggi della Repubblica, da qualunque Consiglio
fossero state promulgate. Il primo sarà
il giurista conte Marino Angeli al quale verranno
aggiunti due assistenti. Anche i tre
aggiunti avranno alle loro dipendenze un
compilatore coadiuvato da assistenti. La
compilazione serve come lavoro preparatorio
alla formazione dei codici. Il progetto del
codice criminale sarà approvato dal Senato
nel 1785, quello del codice civile nel 1789 e
quelli di altre leggi nel 1791. Ma di tutti questi
sarà portato a termine e messo in vigore
solo quello della Marina mercantile.
.29 settembre: la flotta ottomana è battuta
presso l’isola di Coo (detta dai veneziani
Schirò) nell’arcipelago del Dodecanneso.
.Si creano quattro Procuratori di S. Marco:
Michiel Foscarini (26 marzo), Antonio
Nani (7 maggio), Marco Contarini (4 giugno)
e Mattio Sanudo (13 dicembre).
1663
.7 gennaio: Pietro Basadonna diventa
procuratore di S. Marco.
.28 aprile: le dame non devono portare
lo strascico sollevato sulla sottoveste.
.31 maggio: i barcaioli dei traghetti si
devono attenere alle tariffe fissate.
.31 agosto: regolazione del Bancogiro.
508
1664
.11 febbraio: preparativi per festeggiare
il duca di Mantova.
.24 maggio: il granduca di Toscana visita
la città e sale sul Campanile di S. Marco.
.11 settembre: l’avvocato corfiota Tommaso
Flanghinis lascia un notevole legato,
esprimendo nel suo testamento il desiderio
che fosse impiegato, tra l’altro, nella
fondazione di una scuola e di un ospedale.
Si fonderà così il Collegio Flanghinis [sestiere
di Castello], su progetto del Longhena,
che decadrà dopo la fine della Serenissima
Repubblica e chiuderà definitivamente nel
1905. In seguito, il palazzo, opportunamente
restaurato, finirà per ospitare (1958)
l’Istituto Ellenico di Studi Bizantini e Postbizantini
di Venezia, unico centro di ricerca
greca all’estero il cui obiettivo principale è
appunto lo studio della storia bizantina e
postbizantina e la pubblicazione delle relative
fonti.
.27 dicembre: a mezzogiorno lampi,
tuoni e tempesta.
.Il Piave è condotto alla foce del Livenza
a Porto Santa Margherita. Si produce un
lago nei pressi di Cortellazzo.
1665
.8 gennaio: divieto di usare gargantiglie
ovvero collane di perle.
.21 giugno: Ottaviano Manin viene eletto
procuratore di S. Marco.
.30 giugno: si proibisce di trasportare
acqua con barche da scoazze.
.31 luglio: per far anatomie è necessaria
l’autorizzazione dei Provveditori alla Sanità.
1666
.4 gennaio: il corpo del beato Lorenzo
Giustiniani, primo patriarca di Venezia,
viene deposto nella nuova urna.
.24 febbraio: il principe Massimiliano di
Baviera visita la città.
.24 aprile: arriva in città il duca francese
di Longlaville.
.14 novembre: Domenico Ballarin, figlio
del cancellier grando morto in missione presso
i turchi il precedente 29 settembre è
nominato 35° cancellier grando.
509
1667
.19 aprile: Alvise Priuli viene eletto procuratore
di S. Marco.
.22 maggio: il gran visir Achmet muove
in persona all’attacco di Candia.
.25 maggio: i duchi di Baviera visitano la
città e poi l’Arsenale.
.2 agosto: non è consentito scommettere
sull’esito delle votazioni in Maggior Consiglio
né sul sesso dei nascituri.
1668
.11 marzo: i nobili vadano in Maggior
Consiglio in veste e stola, non in tabarro;
ognuno si scelga un posto e non lo cambi.
.4 luglio: si vieta l’apertura di nuovi
squeri lungo il Canal Grande.
.4 agosto: si decide di mandare Alvise
Molin a Costantinopoli per discutere la pace.
.19 agosto: Alessandro Contarini diventa
procuratore di S. Marco.
.31 agosto: sia venduta la quarta settima
dei beni comunali per far fronte alle ingenti
spese di guerra.
.21 dicembre: il conte Scipione Vinciguerra
di Collalto, reduce da un viaggio a Parigi,
introduce l’uso della parrucca. È la prima ad
apparire in Italia e la sera quando il conte
compare in Piazza S. Marco è una rivoluzione.
Il governo la vieta con un decreto (29
maggio 1688), ma la moda diventerà universale
malgrado le proibizioni e il pericolo
di essere multati (decreto 7 maggio 1701).
L’uso è proibito, ci riferisce Saint-Didier,
«perché uno degli Inquisitori di Stato si
accorse che spesso venivano a trovare sua
moglie gentiluomini con voluminose capigliature
bionde, e in altri incontri questi gli
sembravano le avessero nere. Incominciò a
insospettirsi per simili travestimenti [...] e
poiché riuscì ad ottenere il consenso dei suoi
colleghi, la decisione fu ipso facto presa» non
senza reazioni «da parte della gioventù
dorata e della vecchiaia calva» [in Guerdan
294]. Per i calvi viene allora concesso di mettere
un parrucchino, a mo’ di zucchetto, che
i veneziani sembra chiamino callotta. Poi le
dimensioni della callotta aumenteranno e nel
1709 lo stesso doge Giovanni Corner la porterà,
mentre nel 1723 faranno la loro comparsa
le parrucche femminili. L’ultimo nobile
a portare la parrucca sarà Antonio Correr
da S. Marcuola, morto il 7 gennaio 1758 [Cfr.
Tassini Curiosità ... 485].
1669
.23 aprile: Girolamo Querini viene eletto
procuratore di S. Marco.
.Assedio e resa di Candia. L’isola è sotto
assedio da 24 anni. Caterino Corner, provveditor
generale da mar, cade combattendo
il 13 maggio. Una grande spedizione di
6mila volontari francesi cerca di portare
soccorso ai veneziani assediati, ma Candia
è ormai allo stremo. Così il 23 agosto, dopo
un violentissimo attacco turco, i francesi
abbandonano la piazza (29 agosto) e il comandante
Francesco Morosini, con la guarnigione
decimata e senza munizioni, decide
la resa (30 agosto). Gli viene accordato
dal nemico l’onore delle armi. L’assedio è
finito: alla cristianità è costato circa 29mila
soldati e ai musulmani circa 108mila uomini.
L’isola viene ceduta ai turchi (6 settembre),
mentre si stabilisce (8 settembre) che
la Repubblica, estromessa da Candia, mantenga
il possesso di tre fortezze: Grambusa,
Spinalonga e Suda. L‘isoletta di Grambusa
(o Grambousa) si trova in una posizione
strategica per il controllo del canale tra Creta
e Cerigotto, e può essere usata come rifugio
temporaneo in caso di maltempo o per
sfuggire ad eventuali attacchi dei corsari.
Suda (o Souda) è un isolotto ad est di La
Canea, proprio nella Baia di Souda, che nel
20° sec. diventerà una delle più importanti
basi strategiche della Nato nel Mediterraneo;
su questa isoletta, la Repubblica
aveva fatto costruire da Pietro Leoni nel
1639 una fortezza, detta Fortezza di Suda.
La piccola isola fortificata di Spinalonga (o
Spina Longa) si trova nella baia di
Mirabello. Inoltre, ancora come ricompensa
per la perdita di Candia, alla Repubblica
viene restituita la fortezza di Clissa in
Dalmazia, ai confini della Bosnia. Il
Morosini s’imbarca (26 settembre) con i
profughi, gli archivi e le cose sacre e tra
queste la Madonna Mesopanditissa (mediatrice
di pace), presa dalla Chiesa di S. Tito a
Candia, che sarà collocata nella Chiesa della
Salute (26 febbraio 1670). Subito dopo, la
Repubblica notifica alle corti (7 ottobre) la
perdita di Candia. Alvise Molin, inviato
per discutere la pace (4 agosto 1968) viene
510
incaricato (18 ottobre 1969) di perfezionare
il trattato di pace, che sarà ratificato da
Maometto nel maggio del 1670. Con la perdita
di Creta svanisce ogni reale influenza
di Venezia in Oriente e svanisce altresì ogni
sua vera potenza sui mari.
.9 settembre: Cesare Ianise, che aveva
già offerto al Senato un’invenzione per rendere
potabile l’acqua che fusse guasta destinata
a soldati, marinai e galeotti, presenta
al doge una supplica riguardante il progetto
di fattibilità per la realizzazione di un sommergibile,
ovvero di una barca per navigare
sott’acqua, utilissima alla liberatione del Regno
di Candia. Naturalmente, a Venezia tutti
ignorano che tre giorni prima Candia era
caduta in mano ai turchi. Il supplicante
precisa che l’invenzione è di suo fratello
Giovanni Battista e che il modello può avere
qualche imperfezione non essendo la sua
professione far barche. Di questa proposta e
del modello inviati all’Arsenale per una
risposta non si saprà più niente. Forse nel
clima di delusione e di sconforto conseguenti
alla perdita di Candia la pratica della
barca per navigar sotto acqua viene probabilmente
archiviata. Fatto certo è che almeno
una delle soluzioni tecniche previste
da Ianise (la voga a due remi e le relative
tenute stagne per la trasformazione in
scafo) è rimasta attuale per quasi un secolo;
sarà infatti riproposta sulla prima versione
del battello subacqueo di David Bushnell
nel 1773.
.20 settembre: si nomina Francesco Morosini
procuratore di S. Marco per merito, ma
quando il neo procuratore farà il suo ingresso
solenne (21 aprile 1670) il popolo non
partecipa alla festa e non applaude.
1670
.18 gennaio: s’incarica il residente in
Inghilterra di sottrarre operai a quell’industria
tessile.
.10 agosto: si riprende a nominare i consoli
nei porti del Levante, ma ora le condizioni
commerciali sono diverse: i turchi
fissano i pagamenti tariffari per i veneziani
al 5% ad valorem contro il 3% pagato da
nazioni politicamente forti come la Francia,
l’Inghilterra o l’Olanda. È il segno tan-
511
gibile che l’avventura imperiale veneziana
è alla fine. Infatti, da questo momento il
commercio veneziano con l’impero ottomano
si diraderà rapidamente.
.9 settembre: l’elettore di Colonia visita
in incognito la città.
.25 settembre: il Maggior Consiglio, in
risposta alla domanda presentata da Antonio
Correr (19 settembre) sull’operato del
Morosini a Candia e sull’uso disinvolto di
denaro pubblico durante la guerra, respinge
la proposta di privare il Morosini stesso
della dignità di procuratore, mentre il
Senato lo assolverà da ogni accusa.
.Nelle province rumene vengono installate
delle stamperie per il mercato greco e
questo fatto segna l’inizio della crisi della
stampa veneziana.
.Si decreta l’immissione dei fiumi Sile,
Dese, Zero e Marzenego nell’alveo del Piave
vecchio.
.Si recitano opere in musica nel Teatro ai
Saloni [sestiere di Dorsoduro]. Costruito
alla metà del Seicento nei Magazzini del
Sale era usato per rappresentare commedie.
Nel 1730 risulterà definitivamente chiuso.
.A S. Trovaso, al piano terra della propria
casa, il patrizio Giovanni Battista Nani
fonda l’Accademia dei Filaleti. Qui gli artisti
si riuniscono per disegnare il nudo o, con il
concorso di «professori delle scienze e dell’arti
per ragionare di pittura, prospettiva,
ottica, architettura e geometria» [Tassini
Curiosità ... 282].
1671
.11 febbraio: a S. Giacomo da l’Orio s’inaugura
il Teatro Anatomico. Il teatro, adibito
a scuola pratica di anatomia, sarà distrutto
da un incendio il giorno 8 gennaio
del 1800 [v. 1338].
.15 febbraio: esce il primo numero del
Giornale Veneto de’ Letterati, stampato ad intervalli
fino al 1690. È il primo esempio di
giornale letterario erudito. Si propone di
«indagare con virtuose prove i veri principij
e la più certa perfettione delle peregrine
Scienze». Nel 1687 appare la Pallade Veneta,
un mensile, che dura appena un anno. Pubblica
articoli di letteratura (recensioni, composizioni),
resoconti delle opere in musica e
dei teatri di prosa e cronaca, con notizie di
politica e dei movimenti militari in Dalmazia
e nel Levante. Nel 1696 esce La Galleria di
Minerva, una pubblicazione saltuaria che
cessa nel 1717, emanazione di una accademia
fondata da Girolamo Albrizzi (Accademia
della Galleria di Minerva). La novità introdotta
da questo periodico è quella di inserire
fra le recensioni brani di opere o articoli
originali firmati da autori-scrittori come
Apostolo Zeno, o dal dotto Antonio Vallisneri
(medico, scienziato e biologo) o ancora
dal cosmografo della Repubblica Vincenzo
Maria Coronelli.
I primi giornali veneziani, comunque, risalgono
al 1536. Prima ancora, durante la guerra
contro la Lega di Cambrai, venivano compilati
degli Avvisi, ovvero raccolte di notizie
pervenute da vari paesi: una finestra sul
mondo, insomma. Da questo embrione nascono
poi, all’inizio del 18° secolo, diversi
giornali senza titolo, ma soltanto con la data,
contenenti notizie politiche dal mondo, ma
anche arrivi e partenze di navi, notizie di
decreti e un supplemento dedicato alla cronaca
della città. Col tempo il giornale si perfeziona
e aumenta il formato da uno a due,
tre, quattro, e perfino cinque pagine [v. 1710].
.9 giugno: si vieta la vendita di carni di
cattiva qualità.
.3 luglio: le leggi suntuarie proibiscono
adesso di tenere lacchè, paggi e staffieri.
.1° agosto: per incoraggiare la ripresa si
evita di tassare le merci in transito.
.30 ottobre: trattato con i turchi sui confini
in Dalmazia.
1672
.13 gennaio: per incoraggiare la ripresa si
riducono i dazi di uscita per l’olio e il riso.
.17 luglio: Giorgio Morosini viene eletto
procuratore di S. Marco.
.5 agosto: si propone la formazione di
una sacca presso la Giudecca e da qui
prende l’avvio la futura Sacca Fisola.
.24 agosto: si decide un nuovo escavo
generale della laguna.
.Dicembre: l’orafo Pietro Bartolotti restaura
la cornice della Nicopeia.
1673
.16 giugno: Antonio Grimani diventa
procuratore di S. Marco.
.12 agosto: si limita l’introduzione di vini
forestieri.
.23 novembre: si rinnova l’imposizione
della decima ordinaria per i bisogni della
flotta.
.23 dicembre: le maschere non vadano
armate. Comincia a pubblicarsi il Protogiornale
Veneto Perpetuo nel quale si contengono le
feste mobili e stabili, di precetto, di devozione del
Palazzo Ducale, del Patriarcale e di Nunciatura.
1674
.3 febbraio: le zattere (utilizzate per trasportare
il legname dai monti in laguna per
fluitazione) devono essere demolite entro 4
giorni dall’arrivo.
.3 marzo: revisione del campatico.
.7 aprile: si decreta di aumentare la fabbricazione
di panni per il Levante.
.19 maggio: sia incrementato il commercio
con l’Inghilterra.
.7 dicembre: il legno scarseggia e si ordina
ai Provveditori all’Arsenal di spingersi ad
ispezionare i boschi nel Friuli.
1675
.26 gennaio: muore il doge Domenico
Contarini ed è sepolto nella tomba di famiglia
nella Chiesa di S. Benedetto.
.Si elegge Nicolò Sagredo, 105° doge (6
febbraio 1675-14 agosto 1676). Ha 69 anni.
.20 luglio: si decreta di rendere più sontuosa
la Dogana da Mar [v. 1677].
.Nel corso dell’anno si creano due Procuratori
di S. Marco: Pietro Dolfin (10 febbraio)
e Gerolamo Giustinian (7 agosto).
1676
.28 febbraio: Giovanni Sagredo (1616-
91), ambasciatore della Repubblica presso
le principali corti europee (Francia, Inghilterra,
Austria), diventa procuratore di S.
Marco, ma è sgradito al popolo per la parsimonia
del suo ingresso. Sagredo è tra l‘altro
l’autore di Memorie historiche de’ monarchi
ottomani (1677).
512
.19 aprile: non sia lecito imprigionar la
gente per debiti inferiori a 15 ducati.
.14 agosto: muore il doge Nicolò Sagredo
ed è sepolto a S. Francesco della Vigna.
.Si elegge Alvise (o Luigi) Contarini, 106°
doge (26 agosto 1676-15 gennaio 1684). Ha
76 anni. Sotto di lui aprirà nel 1683 la prima
bottega da caffè sotto le Procuratie Nuove. Il
caffè si vendeva già a Venezia, a prezzo
altissimo, fin dal 1638, ma soltanto come
pianta medicinale importata dall’Egitto.
.30 agosto: Pietro Donà viene eletto procuratore
di S. Marco.
.5 novembre: si possono incrementare
le Arti in terraferma, ma senza danneggiare
quelle della Dominante.
.Si costruisce il Teatro Sant’Angelo (su
progetto di Francesco Santorini o Santurini),
che sarà inaugurato con l’opera cantata
Helena rapita da Paride di Domenico Freschi
nel 1677. È considerato uno dei sette teatri
lirici attivi a Venezia e concorrente storico
del Teatro San Moisé, avrà sempre un’attività
vivace, presentando numerose opere in
musica in prima assoluta. Vi opererà a
lungo Vivaldi, dando vita a interessanti stagioni
musicali: dal 1713 al 1739 metterà in
scena ben 18 sue opere tra le quali L’incoronazione
di Dario (1717), Orlando Furioso
(1727), Farnace (1727), L’Olimpiade (1734).
Nel 1747 Gasparo Gozzi ne assumerà l’impresa
(fino al 1753), che per lui sarà economicamente
rovinosa, attuando la conversione
del palcoscenico alla prosa. La sala
passerà quindi ad altri proprietari, presenterà
molte opere di Goldoni, poi perderà
di importanza e si avvierà al declino, finché
non sarà chiusa (1804) e l’edificio adibito a
magazzino per essere infine demolito.
.A Venezia come a Padova il frate cappuccino
Marco d’Aviano compie guarigioni prodigiose,
risanando istantaneamente non
pochi infermi. Diventato famoso, le sue prediche
saranno sempre affollatissime. Gli verranno
accreditati anche meriti politici, favorendo
l’adesione di Venezia alla Sacra Lega [v.
1684].
513
1677
.18 febbraio: sia otturato il Porto di S.
Erasmo.
.24 luglio: si vieta ai nobili di indossare
sotto la veste abiti colorati di nuova invenzione.
.11 dicembre: si festeggia l’arrivo del duca
di Radziwill, una potente famiglia della più
alta nobiltà nel Granducato di Lituania (poi
Confederazione polacco-lituana).
.Su progetto di Giuseppe Benoni inizia
la fabbrica della Punta della Dogana o Dogana
da Mar, completata nel 1682, poi restaurata
(1835-38) da Alvise Pigazzi. Sopra la
torretta la sfera dorata del mondo sostenuta
da due Atlanti in bronzo e sormontata
dalla statua della Fortuna, opera di Bernardo
Falconi, che tiene in mano uno scudo e
gira su se stessa per indicare la direzione
del vento. Alvise Pigazzi ricostruisce in forme
neoclassiche anche le facciate dei Magazzini
del Sale, detti Saloni, le cui strutture
risalgono al 15° sec. e sono utilizzate dalla
Repubblica per stipare il sale. Dello stesso
Pigazzi è il colonnato neoclassico di S.
Francesco della Vigna che unisce come
cavalcavia il vicino palazzo cinquecentesco,
già residenza del nunzio apostolico, al
convento dei Francescani.
.L’orgoglio di appartenenza sembra scemare:
vengono stabilite pene contro i patrizi
che non partecipano ai lavori del Maggior
Consiglio.
1678
.18 maggio: in ottemperanza alle Leggi
suntuarie si dà alle fiamme per ordine pubblico
una gondola di Casa Moro ritenuta
troppo sfarzosa.
.19 maggio: suona per la prima volta in
occasione della Festa della Sensa dal Campanile
di S. Marco il Campanon de Candia,
trasportato a Venezia dopo la caduta dell’isola
di Creta nelle mani dei turchi (1669). I
suoi rintocchi non sono però di gioia, ma di
rimpianto per l’isola perduta. Non suonerà
più, finché il 25 aprile 1722 non cadrà,
restando però intatta.
.25 giugno: Elena Lucrezia Cornaro Piscopia
(1646-84), considerata un prodigio
della natura, riceve a Padova la laurea in
filosofia dal Collegio dei Filosofi. È la prima
donna laureata del mondo. Un anno dopo
questo straordinario evento, però, il Collegio
dei Filosofi decide che mai più nessuna
donna potrà accedere ai diplomi in terra
veneta. Elena nasce nel 1646 da una nobile e
antica famiglia di dogi e cardinali. Fin dall’infanzia
dimostra doti di grande intelligenza
e sensibilità e il padre le affianca i migliori
insegnanti. Studia le lingue, le scienze
naturali, la geografia, l’astronomia e la
matematica, poi si presenta per ottenere la
laurea in teologia, ma per l’opposizione di
alcuni alti prelati, che non ritengono proponibile
un tale titolo per una donna, le viene
concesso di presentarsi per la laurea in filosofia.
Negli ultimi anni della sua vita, Elena
decide di dedicarsi all’assistenza dei bisognosi
e veste l’abito delle Benedettine. Morirà
a Padova e sarà sepolta nella Chiesa di
Santa Giustina, onorata con il più grandioso
monumento funebre che una veneziana abbia
mai avuto. Una statua la ricorda nell’Università
di Padova e una vetrata colorata
nell’Università di Vassar negli Stati Uniti.
A Venezia, in Calle del Carbon, al civico
4160, una modesta targa ricorda che lì era
nata la «prima donna laureata nel mondo».
.6 agosto: muore il patriarca Gianfrancesco
Morosini. Gli succede (11 agosto) Alvise
Sagredo.
.15 agosto: accordi commerciali con Tunisi
e Tripoli.
.29 agosto: divieto di seppellire persone
non cattoliche in luoghi sacri.
.Settembre: muore a Venezia il pittore
tedesco Joseph Heintz (1600-78), figlio di
Joseph Heintz il Vecchio. Nel 1625 è attivo
in Italia, a Venezia e a Roma. Nel 1632 è di
nuovo a Venezia come testimonia la pala
votiva della Chiesa di S. Fantin. Dal 1634 al
1639 risulta iscritto alla Fraglia dei pittori.
Tra il 1648 e il 1649 dipinge l’ingresso della
residenza del patriarca Federico Corner a
S. Pietro di Castello, la Caccia ai tori in Campo
San Polo e Il fresco in barca.
.19 dicembre: Michiel Foscarini viene
nominato storiografo pubblico.
.Nel sestiere di Cannaregio, sul luogo
dove sorgeva il palazzo della famiglia Po-
514
lo, distrutto da un incendio, le famiglie
Grimani Calergi e Grimani di S.M. Formosa
aprono il Teatro San Giovanni Grisostomo
costruito su progetto di Tommaso Bezzi.
Ad inaugurarlo è il Vespasiano di Giulio Cesare
Corradi, musica di Carlo Pallavicino.
Il teatro diventa presto famoso per le rappresentazioni
musicali, per gli stucchi, gli
intagli e la bellezza del palco e fino a metà
del Settecento rimane il principale teatro
d’opera di Venezia. Il 14 gennaio 1707 G.F.
Händel vi suona il clavicembalo, lasciando
tutti stupefatti. Alcuni anni dopo (26
dicembre 1709) la sua Agrippina ottiene un
enorme successo, tanto che sarà replicata
27 volte. Fino al 1747 il teatro è l’unico in
tutta Venezia ad ospitare soltanto opere in
musica. Poi, però, per motivi economici,
sarà costretto ad ospitare compagnie di
comici, tra cui Gozzi e Goldoni, ma lentamente
il pubblico cambia e il teatro decade.
Quindi è ceduto alla famiglia Gallo e
dopo un radicale restauro è inaugurato il
31 ottobre 1819 con la Gazza ladra di
Gioacchino Rossini. Ricostruito interamente
nel 1834 su progetto di G. Salvadori
viene ribattezzato Teatro Emeronitto per le
particolari finestre che garantiscono le
rappresentazioni sia di giorno che di notte.
In seguito si chiamerà Teatro Malibran
[v. 1835] e verrà ancora restaurato alla fine
dell’Ottocento. All’inizio del Novecento
viene usato per tutto: cinema, spettacoli
equestri, lotta libera, avanspettacolo, teatro
di prosa, operette, opera ... Restaurato
nel 1919 ospita alternativamente cinema e
teatro. Alla fine del 20° sec. è ancora restaurato
per essere inaugurato nel 21° sec.
[v. 2001].
.Inizia a funzionare l’Ospedale dei poveri
greci [al Ponte dei Greci] poi soppresso all’inizio
del 20° secolo. Nello stesso edificio,
opera del Longhena, troverà posto (1959), a
fianco della Chiesa di S. Giorgio dei Greci, un
Museo di icone bizantine e postbizantine, unico
nel suo genere. Il museo sarà radicalmente
ristrutturato nel 1999. La collezione è costituita
da un gran numero di icone trasportate
a Venezia da profughi, mentre altre sono
dipinte in città da iconografi greci e tra queste
spiccano quelle di Michele Damaskinòs,
Giorgio Klonzas, Emanuele Lambardos,
Teodoro Pulakis, Emanuele Tzanes Bunialìs.
Inoltre, accanto agli esempi della scuola cretese,
esistono alcune opere d’arte costantinopolitana
dell’epoca dei Paleologhi.
.Nel corso dell’anno si creano tre Procuratori
di S. Marco: Andrea Corner (28 aprile),
Pietro Mocenigo (6 novembre) e Giovanni
Morosini (28 novembre).
1679
.27 febbraio: esercizi equestri mascherati
in onore del duca di Mantova.
.20 settembre: privilegio per la fabbricazione
di finti marmi e lapislazzuli.
.11 novembre: Longhena inizia i lavori
per la costruzione di Ca’ Pesaro, che sarà
terminata da Antonio Gaspari nel 1710.
.Muore Giambattista Nani (1616-1679),
storiografo della Repubblica, la cui figura è
ricordata, assieme a quella di due altri patrizi,
Francesco Barbaro (1390-1453) e il
nipote Ermolao Barbaro (1453-1493), da
una lapide murata in Fondamenta S. Giovanni
Battista al civico 9-10, dove esiste la
casa che essi abitarono nel tempo.
1680
.29 febbraio: Santo Scartenador barcarolo
di Ca’ Lezze sale a cavallo, su corde, sul
Campanile. Il 13 febbraio dell’anno successivo
vi sale invece vogando su corde.
.8 marzo: ricompensa a Geminiano
Montanari (famoso astronomo che era stato
chiamato ad insegnare all’Università di Padova
nel 1679) per un istrumento di cannocchiale
intitolato livello d’ottica, con suoi libretti
a stampa per adoprarsi in livellare.
.27 maggio: si richiamano le antiche
leggi della Repubblica per vietare ai magistrati
di accettare denunce anonime.
.29 novembre: processo contro un gruppo
di prepotenti.
.27 dicembre: Alvise Dolfin diventa procuratore
di S. Marco.
.Dicembre: si fonda la Chiesa di S.M. di
Nazareth [sestiere di Cannaregio]. La fabbrica
è conosciuta anche come la Chiesa dei Carmelitani
Scalzi, i committenti dell’opera,
giunti per la prima volta a Venezia nel 1633
che qui avevano edificato il loro convento e
515
costruito una piccola chiesa (1649) arricchita
da un’immagine della Beata Vergine proveniente
dal Lazzaretto Vecchio, chiamato
anche isola di S. Maria di Nazareth. Verso il
1656 la chiesetta viene demolita per ospitare
la nuova su progetto del Longhena, mentre
la facciata è completata (ottobre 1689) in
stile tardo barocco veneziano da Giuseppe
Sardi, subentrato al Longhena nel 1672. La
chiesa viene consacrata nel 1705 ed è poi
radicalmente restaurata a spese del governo
austriaco dal 1853 al 1862. Il convento soppresso
nel 1810 è ridotto in parte ad abitazioni
private e in parte venduto alla società
imprenditrice che realizza la stazione ferroviaria.
La chiesa sarà poi danneggiata da
una incursione aerea austriaca (27 ottobre
1915), ma presto restaurata: crollata la volta
affrescata da Giambattista Tiepolo, il soffitto
viene sostituito con un altro affresco
(1934), opera di Ettore Tito. All’interno le
spoglie dell’ultimo doge, Ludovico Manin e
un affresco giovanile del Tiepolo.
.Dicembre: il Longhena erige il Palazzo
Bon, poi Ca’ Rezzonico [v. 1751].
.Esce in Francia una guida di Venezia di
A.T. De Saint Disdier (La Ville et la Republique
de Venise au XVII siècle, Paris 1680) in cui la
città è considerata una tappa obbligata del
Grand Tour, il lungo viaggio effettuato dai
giovani rampolli dell’aristocrazia britannica
destinato a perfezionare la loro educazione.
La moda di questi grandi viaggi nasce intorno
al 1670 ed ha come obiettivo privilegiato
l’Italia e Roma, ma anche altre località arrivando
ad includere la Sicilia. Venezia è considerata
una vera e propria città del divertimento
perché offre un ricco panorama culturale
che va dalle collezioni d’arte ai libri,
alla musica, al carnevale, al piacere.
1681
.17 giugno: Francesco Grimani viene
eletto procuratore di S. Marco.
.27 settembre: la Chiesa della Trinità (o S.
Ternita) sia demolita, per dar luogo al Collegio
dei Somaschi, e la Fondamenta della Salute sia
ampliata avanzando nel Canal Grande.
.Dicembre: Giuseppe Sardi innalza la
facciata della Chiesa di Santa Maria del Giglio
per conto della famiglia Barbaro. Sardi
sembra specializzato in facciate: Scuola di S.
Teodoro (1661), S. Salvatore (1663), S. Lazzaro
dei Mendicanti (1673), Scalzi (1689).
1682
.30 gennaio: feste per i figli del secondo
duca della Mirandola, Alessandro II, patrizio
veneto onorario.
.18 febbraio: muore il veneziano Baldassarre
Longhena (1598-1682), che aveva iniziato
la sua attività artistica come scultore
nella bottega del padre. Qui aveva conosciuto
lo Scamozzi di cui era stato allievo. Nel
1630 vinse il concorso per la Chiesa di S.
Maria della Salute. Nel 1640 completò le
Procuratie Nuove che lo Scamozzi aveva
lasciate incompiute, poi si era dedicato alla
costruzione della biblioteca e dello scalone
d’onore nel Convento di S. Giorgio Maggiore.
Dal 1656 al 1663 aveva lavorato alla Chiesa
degli Scalzi, dal 1670 al 1672 aveva costruito
la facciata della Chiesa di S.M. dei Derelitti (o
dell’Ospedaletto) e nel 1668 si era dedicato alla
facciata della Chiesa dei Carmini. Tra le opere
di architettura civile eresse Ca’ Pesaro e
Palazzo Bon (poi Ca’ Rezzonico), la cui facciata
sarà realizzata più tardi dal Massari. Tra le
sue opere scultoree c’è il Monumento Pesaro
nella Chiesa dei Frari realizzato nel 1669.
.29 novembre: si vieta a tutti di salire sul
campanile della Chiesa di San Francesco della
Vigna perché da lì si ha una vista completa
dell’Arsenale.
.5 dicembre: escavo del Canale di Malamocco.
.Si cinge l’ingresso della Porta di Terra
dell’Arsenale con una cancellata e si lastrica
con i masegni per la prima volta il Campo
S. Giovanni e Paolo a spese dei frati.
516
.I pittori chiedono e ottengono che la
loro arte ‘liberale’ sia separata dalle altre
‘meccaniche’, che non si confonda il pittore
con il dipintore ...
.Nel corso dell’anno si creano tre Procuratori
di S. Marco: Giovanni Pisani (19
maggio), Marco Ruzzini (12 agosto) e Gerolamo
Basadonna (16 agosto).
1683
.16 febbraio: istituzione della Scuola di
Nautica.
.1° settembre: incendio in Barbaria de le
Tole.
.7 settembre: Gerolamo Gradenigo diventa
procuratore di S. Marco.
.200mila turchi arrivano nel cuore dell’Europa,
fin sotto Vienna, e la pongono
sotto assedio per due mesi, ma poi sono
ricacciati: nella notte tra l’11 e il 12 settembre
Giovanni Sobieski, re di Polonia, guida
un esercito composto da 70mila soldati tra
imperiali, bavaresi, sassoni e appunto polacchi,
che sorprendono i turchi nel sonno.
Dopo 12 ore di tremenda battaglia i turchi
sono costretti a battere in ritirata. Contro i
turchi si formerà la Sacra Lega [v. 1684].
.Conclusione dei lavori di Taglio del Sile
per deviare le acque nell’alveo abbandonato
di Piave Vecchia e farle sboccare in mare
nel Porto di Faro Piave.
1684
.15 gennaio: muore il doge Alvise Contarini
ed è sepolto nella Chiesa di S. Francesco
della Vigna.
.Si elegge il 107° doge, Marcantonio
Giustinian (26 gennaio 1684-23 marzo
1688). Ha 65 anni.
.5 marzo: Trattato di Venezia. La Repubblica
aderisce alla Sacra Lega contro i turchi
stabilita tra il papa Innocenzo XI, l’imperatore
Leopoldo I d’Asburgo, il re di Polonia,
Giovanni Sobieski, e altri prìncipi cristiani.
La proclamazione della lega avviene nel
giorno di S. Marco (25 aprile). La Repubblica
schiera Morosini come capitano generale
della flotta, il conte Niccolò di Strassoldo
come comandante delle truppe da sbarco e
Antonio Zeno come provveditore di Dalmazia
e Albania. Dopo che i turchi erano
arrivati (1683) nella loro marcia verso ovest
fin sotto Vienna, fermati e ricacciati da
Giovanni Sobieski, e dopo 14 anni dalla
caduta di Candia, Venezia dunque rompe
la tregua trentennale fissata con i turchi e
riprende le armi: il commercio veneziano
con i turchi viene interrotto dalla guerra
(1684-89) e non sarà più ristabilito. Comunque,
all’interno dell’Adriatico e sui canali e
i fiumi del Veneto, la marina mercantile
veneziana continuerà a svolgere il suo ruolo
tradizionale, Venezia resterà cioè il centro
di uno scambio interregionale [Cfr.
McNeill 346].
.8 aprile: i nuovi forni per il biscotto dell’Armata
devono essere sistemati nel Convento
di S. Elena.
.8 giugno: Francesco Morosini, al quale
è stato affidato il comando supremo dell’Armata
per la riconquista del Peloponneso/Morea,
s’imbarca solennemente. Partono
24 vascelli, 6 galeazze e 28 galere. La
flotta arriva a Corfù (fortezza veneziana
con 700 cannoni), dove si aggregano una
squadra veneta, 7 galere maltesi, 5 galere
pontificie e 4 toscane. Le operazioni di
guerra cominciano con l’assedio di Lèucade
(S. Maura, come la chiamano i veneziani):
la squadra cristiana arriva nell’isola il
19 luglio, alza subito le batterie e comincia
il fuoco, mentre la flotta vigila nello stretto;
dopo un tentativo dei turchi di Prevesa di
soccorrere S. Maura, una delle più piccole
isole del Mar Ionio, finalmente, il 30 luglio,
viene aperta una breccia nella fortezza; i
turchi alzano bandiera bianca e si arrendono
(7 agosto). I cristiani prendono 70 cannoni
e liberano 200 schiavi, ma perdono
100 uomini e contano 200 feriti. Dopo S.
Maura, Strassoldo sbarca sulla terraferma,
occupa nei primi giorni dell’autunno
Prevesa, costretta ad arrendersi (29 settembre),
mentre l’Epiro, l’Albania e la Morlacchia
cominciano a ribellarsi ai turchi perché
stanchi della loro oppressione.
.24 settembre: l’architetto Andrea Tirali
è nominato proto ai Lidi.
517
.Dicembre: il cosmografo della
Repubblica, padre Vincenzo Maria Coronelli
(1650-1718), fonda presso il Convento
dei Frari, dove vive, la prima società di
geografi del mondo, l’Accademia Cosmografica
degli Argonauti, che tenta di diffondere
gli studi di cosmografia. Venezia diventa
così centro di produzione di carte navali e
la città accoglie scrittori, incisori e disegnatori.
Instancabile poligrafo ed editore,
Coronelli pubblicherà nel 1690 l’Atlante
Veneto comprendente il famoso Libro dei
globi e considerato il primo atlante italiano.
.Inverno rigidissimo.
.Al Lido di Venezia, di fianco al Cimitero
ebraico, viene fondato il Cimitero protestante
che poi nel 21° sec. verrà unificato con l’adiacente
Cimitero cattolico, per cui nella
stessa zona i tre cimiteri saranno contigui.
All’interno del Cimitero cattolico sorge
l’Oratorio di S. Giuseppe.
.Nel corso dell’anno si creano due Procuratori
di S. Marco: Zaccaria Vallaresso
(10 settembre) e Francesco Corner (27
dicembre).
.A Ca’ Tron [sestiere di S. Croce] viene
ospitato Massimiliano, elettore di Baviera. Il
palazzo, che si affaccia sul Canal Grande, ha
il suo maggior splendore con il procuratore
di S. Marco Andrea Tron, diplomatico e
ambasciatore di gran fama. Estintasi la famiglia
Tron, il palazzo viene adibito ad usi frazionati
e impropri (Provveditorato agli
studi, Istituto per le aste giudiziarie e sede
di appartamenti), finché non verrà acquistato
dallo Iuav (1972) che dopo il restauro ad
opera di L. Bellemo, lo utilizza come sede
della Facoltà di Pianificazione Territoriale.
.Rotta di Landrona: il Piave si sceglie la foce
in Cortellazzo, ponendo fine ad una storia
iniziata il 20 maggio 1531, quando si era
decretato di «aprir et desoccupar tuti canali
da la Cava Zucharina [Jesolo] et Revedoli in
zoso verso el mar [...] sì che per quelli le
acque haino il suo libero corso a li porti del
Portesin, Livençuola, Porto Cortelaço et altre
boche che meteseno nel mar tra la Livença
et la Piave; i qual pori [...] siano facti
desbochar, slargar et profondar». Naturalmente
erano seguiti altri lavori, altri tentativi:
nel 1543 si completa l’argine detto di
San Marco e subito si teme che quest’opera
interri il Porto di S. Nicolò; il 17 dicembre
1560 si dispone di condurre il fiume a sfociare
nel Porto di Cortellazzo, ma il decreto
non viene attuato; il 23 agosto 1642 si riprende
il vecchio decreto proponendo di
farlo sfociare più a nord di Cortellazzo e l’opera
viene terminata nel 1664. Poi nel 1684,
il fiume «avanzandosi per la decaduta dell’acqua
et per il più breve e suo retto tramite»
sbocca in mare a Cortellazzo ...
1685
.23 gennaio: si ordina di ricopiare in bella
scrittura le leggi del Maggior Consiglio.
.4 febbraio: si decide di aggregare al patriziato
38 famiglie che offrano denaro per
provvedere alla guerra, come si era fatto
durante la guerra di Candia.
.29 maggio: rinfresco al principe Filippo
di Savoia che va volontario in Armata.
.7 agosto: il duca Ernesto Augusto di
Brunswick è sontuosamente festeggiato
nella villa Contarini di Piazzola sul Brenta.
.Attacco e presa di Corone (11 agosto). Con
l’arrivo della primavera, la flotta cristiana
rinforzata di 22 navi e 3000 soldati, si
muove da Corfù e attacca (25 giugno) Corone,
che può aprirle la via alla riconquista
della Morea. I turchi, con frequenti sortite,
rintuzzano più volte gli attacchi cristiani,
ma il 7 agosto, sopraffatti da una azione
congiunta per mare e per terra sono costretti
a cedere. Morosini chiude la campagna
del 1685 con la conquista di Calamata o Kalamata
(14 settembre) e la penisola di
Maina e sverna in loco per riprendere le
operazioni militari nella primavera del
1686. La fortezza di Calamata nel Peloponneso,
già della famiglia francese de
Villehardouin dal 1204, conquistata poi
(1500) dal sultano Bajazet II, si arrende
quindi ai veneziani, i quali nel periodo in
cui ne rimangono padroni dimostreranno
poco interesse: la città è principalmente
agricola e produce soprattutto olive. Nel
1714 i turchi se la riprenderanno, non
distruggendo il leone alato, eretto dai ve-
neziani all’entrata del castello, che rimarrà
simbolo di conquista.
.Si creano tre Procuratori di S. Marco:
Paolo Querini (7 gennaio), Carlo Contarini
(12 aprile) e Vettor Correr (12 agosto).
518
1686
.27 gennaio: nuova vendita degli uffici
per far fronte alle spese di guerra.
.22 marzo: Lunardo Donà viene eletto
procuratore di S. Marco.
.Francesco Morosini riprende le operazioni
di guerra contro i turchi e con l’aiuto
di Königsmark (che aveva sostituito Strassoldo
al comando delle truppe da sbarco),
uno svedese entrato al servizio della Repubblica,
conquista (15 giugno) Navarino
Vecchia (o Zonchio). Fatte sbarcare le truppe
di terra, si preparano le artiglierie sulle
barche per bombardare la piazzaforte
quando la guarnigione turca alza bandiera
bianca e si arrende. Presa Navarino Vecchia,
Morosini assedia Navarino Nuova,
che è poco distante e la prende dopo un
combattimento furioso. Quindi la flotta si
muove verso Modone, ponendola in stato
di assedio per terra e per mare (30 giugno).
Morosini fa iniziare i bombardamenti
che presto riducono al silenzio le artiglierie
nemiche. A questo punto, nell’imminenza
dell’assalto, la guarnigione turca,
forte di 1500 uomini, giudica opportuno
arrendersi (7 luglio) e Morosini può entrare
a Modone (12 luglio). Con l’acquisto di
Argo e poi di Nauplia (29 agosto) si chiude
la campagna del 1686.
.2 giugno: scoppia in Barbarìa de le Tole
[sestiere di Castello] un terribile incendio
nei magazzini di legname destinato alla
Barbaria, o Barberia, cioè i territori dell’Africa
mediterranea dal confine occidentale
dell'Egitto all’Atlantico, abitati da berberi.
Un cronista scrive: «Il fuoco arse con tale
émpito che in ventiquattro ore si abbrugiò
tutta la contrada dei Santi Giovanni e
Paolo sino alle Fondamente Nuove. Accorsero
gli arsenalotti a smorzar l’incendio
e li nobili stessi portavano l’acqua. E furono
fatte processioni pregando il Signore
Iddio perchè cessasse tale incendio». L’incendio
causa la morte di parecchie persone
e la distruzione di settanta case: «È fama
che allora restasse illesa dalle fiamme una
sola casa, e ciò venne attribuito ad un
miracolo di S. Antonio» [Tassini 660]. Il
luogo in cui scoppia l’incendio sarà tra-
519
mandato nella toponomastica come Corte
del Brusà.
.25 giugno: si corrono due regate in
onore del duca di Brunswick.
.10 luglio: temporale spaventoso.
.15 luglio: i mozzi dei bastimenti abbiano
almeno 10 anni.
.22 settembre: una bufera rovescia molte
barche e annegano 60 persone.
.5 novembre: acqua alta notevolissima e
si va in gondola per le Mercerie.
1687
.Funziona da quest’anno, nei pressi del
Campo S. Giovanni e Paolo, la Cavallerizza
dei Nobili, ovvero una scuola di equitazione
che gestisce un parco di oltre 70 cavalli [Cfr.
Brusegan, Scarsella, Vittoria 56].
.5 febbraio: arriva in città il duca di Savoia
Vittorio Amedeo II.
.20 febbraio: si concede a Federico Guglielmo
di Brandeburgo di visitare l’Arsenale.
.23 aprile: Antonio Nani, procuratore di
S. Marco dal 1662, precipita da una finestra
e muore.
.4 maggio: Francesco Savorgnan viene
eletto procuratore di S. Marco.
.26 luglio: ripresa la lotta contro i turchi
dopo la sosta invernale, Morosini conquista
il Golfo di Corinto, Lepanto e poi Patrasso,
e così tutta la Morea cade nelle sue
mani, con l’eccezione di Malvasia. Poi fa
vela su Atene, che viene bombardata (23
settembre), rovinando il Partenone: i veneziani
mirano a danneggiare le fortificazioni
e centrano il Partenone perché all’interno
i turchi tengono la loro polveriera. L’esplosione
fa sprofondare la parte centrale
del tempio. Da Atene Morosini manda a
Venezia (9 aprile 1688), quale simbolo di
vittoria, i due grandi Leoni che poi verranno
collocati a fianco della Porta di terra dell’Arsenale.
Per la sua straordinaria serie di
vittorie e soprattutto per aver ridato a Venezia
il possesso della Morea/Peloponneso,
Francesco Morosini riceve dal Senato
il titolo di Peloponnesiaco e, onore degli
onori, un busto in bronzo mentre è ancora
in vita, collocato nella sala d’armi del Consiglio
dei X. Con i turchi si firma una tregua
quindicennale. La riconquista del Peloponneso,
sostanzialmente privo di risorse
e già vessato e impoverito dai turchi, è
per Venezia un acquisto onorevole, ma
assai oneroso: la Repubblica non sarà in
grado né di riorganizzare il territorio né di
risollevarlo dal suo stato di abbandono e
neppure di metterlo in stato di difesa. Infatti,
dopo la fine della tregua, Venezia
sarà chiamata ancora alle armi dai turchi e
in un anno appena riperderà le conquiste
del Morosini.
.26 ottobre: Girolamo Corner, provveditore
generale in Dalmazia, viene eletto procuratore
di S. Marco per merito.
.9 novembre: viene consacrata la Chiesa
della Salute, eretta come ringraziamento dai
veneziani per aver liberato la città dalla
peste. Sull’altar maggiore vi è un dipinto
della Madonna della Salute, un’icona bizantina
del 13° sec. sottratta alla cattedrale di
S. Tito di Candia da Francesco Morosini e
raffigurante la madre di Dio. A destinare
l’icona all’altare maggiore è una delibera
del Senato del 21 novembre 1670, ed è per
questo che dopo la consacrazione della
chiesa si stabilisce che ogni 21 novembre il
doge debba visitare solennemente la chiesa.
Nasce dunque la Festa della Madonna
della Salute, una delle ricorrenze cittadine
più sentite dai veneziani. Anche in questa
occasione, come nella Festa del Redentore, si
costruisce un ponte in legno; questo attraversa
il Canal Grande per agevolare le visite
dei fedeli. Come in altre tradizionali
feste, sul piazzale antistante la chiesa si
svolge una sagra in un’atmosfera mista di
sacro e profano e prospera il commercio di
ambulanti che vendono fritole e altre cosette,
ma soprattutto candele da portare in
omaggio in chiesa durante la visita di
devozione e ringraziamento. Ironie della
storia: il doge Nicolò Contarini, che promette
la costruzione del tempio, muore
subito dopo e non fa neanche in tempo a
posare la prima pietra; l’architetto che la
costruisce, il Longhena, non è presente alla
consacrazione della chiesa, perché è morto
cinque anni prima.
.16 dicembre: Leggi suntuarie che limitano
il lusso nelle sottovesti femminili.
520
.Francesco Morosini conquista Castel
Tornese, in francese Clermont, costruito dal
principe di Acaia Geoffrey di Villehardouin
tra il 1220 e il 1223 per proteggere il proprio
regno nell’ovest del Pelopponeso. Il nome
italiano deriva da tournois (tornese) una
moneta coniata nel castello e simile alle
monete di Tours in Francia. Il Castello, situato
in cima alla collina nel promontorio
più occidentale del Peloponneso di fronte
alle isole Zante e Cefalonia, sarà riconquistato
dai turchi nel 1715.
1688
.24 marzo: muore il doge Marcantonio
Giustinian ed è sepolto nella Chiesa di S.
Francesco della Vigna.
.Per gratitudine della patria si elegge
con voto unanime e senza concorrenti
Francesco Morosini 108° doge (3 aprile
1688-6 gennaio 1694). Ha 69 anni e come
capitano generale da mar si è coperto di
gloria nelle lotte contro i turchi. Nella campagna
in corso, dopo aver riconquistato la
Morea concepisce il disegno di strappare al
nemico Negroponte. L’andamento generale
della guerra sembra propizio: Girolamo
Corner, nuovo provveditore generale, riporta
vittorie nella Dalmazia e nell’Albania,
gli eserciti imperiali comandati dal
principe Eugenio di Savoia e dal duca di
Lorena battono ripetutamente i turchi e liberano
la Transilvania e la Bosnia. I turchi,
insomma, versano in tristissime condizioni
economiche e sembrano depressi dalle
sconfitte patite. Tuttavia, il disegno del Morosini
di riconquistare Negroponte viene
frustrato dalla resistenza dei turchi, dalle
malattie e dall’azione non sempre concorde
dell’attacco, che infine fallisce. I turchi allora
cercano di trarre profitto da questo successo
per avanzare proposte di pace, ma le
condizioni imposte dalla Repubblica sono
così onerose che le trattative vengono interrotte
e la guerra continua.
.17 aprile: spaventoso terremoto che fa
crollare camini e case ed anche la cupola
della Chiesa di S.M. Formosa.
.29 maggio: i patrizi in toga sono diffidati
dall’usare la parrucca.
.1° giugno: nuovo incendio in Barbaria
de le Tole che arriva ancora sino alle Fondamente
Nuove.
.22 giugno: escavo delle rive lungo il
Canal Grande.
.12 settembre: muore il patriarca Alvise
Sagredo. Gli succede (16 settembre) Giovanni
Badoer, primicerio di S. Marco.
.Si completa la Chiesa di S. Teresa o delle
Terese [sestiere di Dorsoduro] su progetto
di A. Cominelli, collaboratore del Longhena.
Il convento e la chiesa erano stati fondati
da Maria Ferrazzo per ospitarvi le Carmelitane,
dette poi Terese, donde il nome,
appunto, di Chiesa delle Terese. Nel 21° secolo
la facciata si presenta perfettamente restaurata,
ma la chiesa è chiusa al culto.
.Si erige il Ponte dei Tre Archi [sestiere di
Cannaregio], opera di Andrea Tirali ad imitazione
dell’antico Ponte di S. Lorenzo,
come appare nella pianta prospettica di J.
De Barbari (1500). Restaurato nel 1794 e
all’inizio del 21° secolo.
1689
.3 gennaio: si delibera che nelle chiese e
nei luoghi pii si cantino le lodi di Dio in
latino e non in volgare.
.2 aprile: scoppia un grave scandalo nel
Monastero della Celestia a Castello. Tra due
suore, sembra per motivi di gelosia, scoppia
un alterco durante il quale le due si feriscono
mortalmente. Durante le indagini si scopre
che diverse suore del convento, tutte di
famiglie patrizie, sono in stato interessante.
.26 settembre: le levatrici devono saper
leggere e devono sostenere un esame per
esercitare la professione.
.29 settembre: dopo aver dirottato le forze
da Negroponte a Malvasia, il doge si era
ammalato e adesso ottiene dal Senato l’autorizzazione
a lasciare il comando supremo
dell’armata al provveditore generale Girolamo
Corner e rientrare in laguna. Corner
conquista Malvasia (alla fine di agosto).
521
.6 ottobre: il veneziano Pietro Vito Ottoboni,
nato a Venezia il 22 aprile 1610, viene
eletto papa col nome di Alessandro VIII. Il
suo sarà un pontificato brevissimo, morirà
il 1° febbraio 1691. Il nuovo papa si era laureato
in legge a Padova ed era stato tra l’altro
auditor di Rota e vescovo di Torcello.
.Nel corso dell’anno vengono creati due
Procuratori di S. Marco: uno è Ferigo Marcello
(7 gennaio) e l’altro Antonio Ottoboni
(16 ottobre), nipote del papa veneziano.
1690
.10 gennaio: Francesco Morosini arriva a
Venezia dopo la sua elezione a doge nel
1688; è accolto trionfalmente, trasportato in
Piazzetta S. Marco col Bucintoro e incoronato
in mezzo agli applausi di una folla innumerevole.
.12 agosto: Girolamo Corner comunica
la resa di Malvasia in Morea e subito dopo
muore. Al suo posto si invia Domenico Mocenigo
con la consegna di riconquistare
Candia.
.18 agosto: occupazione di Valona e Janina,
che poi vengono abbandonate (3 marzo
1691).
.8 settembre: l’armata turca viene battuta
nel Canale di Metelino (tra l’isola di Lesbo e
il continente asiatico) da Daniele Dolfin e
Bartolomeo Contarini, capitani delle navi.
.Nel corso dell’anno si creano quattro
Procuratori di S. Marco: Sebastiano Foscarini
(17 agosto), Marino Zane (12 settembre),
Sebastiano Soranzo (4 ottobre) e Ferigo
Corner (22 ottobre) per i meriti del fratello
morto dopo la conquista di Malvasia.
1691
.12 aprile: incendio ai Birri, alla Bragora.
.27 luglio: chi entra nel Consiglio dei X
lasci le altre magistrature.
.13 novembre: arriva il duca di Baviera.
.2 dicembre: Alvise Pisani diventa procuratore
di S. Marco.
.15 dicembre: Apostolo Zeno fonda l’Accademia
degli Animosi a Palazzo Grimani
(Santa Maria Formosa). Chiuderà nel 1724.
.Giuseppe, chiamato Ippolito, Gualandi,
soldato al Lazzaretto, è la prima persona ad
essere condannata a morte per fucilazione.
1692
.Febbraio: si creano tre Procuratori di S.
Marco: Gerolamo Mocenigo (il 10), Paolo
Antonio Belegno (il 24) e Vincenzo Gradenigo
(il 25).
.13 marzo: le scuole di ballo devono chiudere
alle 6 di sera e non si devono ammettere
né forestieri né maschere.
.10 giugno: Pietro Garzoni è il nuovo storiografo
pubblico. Contestualmente si decide
che non si possono stampare Storie della
Repubblica senza licenza del Consiglio dei X.
.29 giugno: si divide la Morea in 4 province
e si danno le regole per la sua amministrazione.
.18 luglio: Domenico Mocenigo è inviato
come capitano generale da mar a sostituire
il predecessore Girolamo Corner,
morto dopo la conquista di Malvasia. Si
porta a Creta e pone in stato d’assedio La
Canea. Poi, impensierito e preoccupato per
certe voci sparse nel campo che i turchi si
accingono a sbarcare in Morea e ad assalirla
durante l’assenza della sua flotta, egli fa
improvvisamente levare l’assedio e parte
per contrastare quell’assalto immaginario.
Richiamato in laguna viene processato per
aver fallito nell’impresa. Al suo posto si
nomina Francesco Morosini ancorché doge
ancora capitano generale da mar (20 novembre).
È la sua quarta nomina al comando
della flotta e il grande condottiero
accetta ancora (27 novembre) e si accinge a
partire con la primavera del 1693.
.18 settembre: si concede di sperimentare
sul Lido di Pellestrina il sistema di riparo
all’uso d’Olanda proposto dal perito Alberti.
.6 dicembre: il principe svedese di
Eckenberg visita la città.
.21 dicembre: Pietro Zeno procuratore di
S. Marco.
.Muore il veneziano Francesco Pianta
(1632-92), scultore in legno di cui si conosce
un solo lavoro importante, il ciclo per la Sala
superiore della Scuola di S. Rocco: 16 figure
simboliche intagliate a mo’ di cariatidi sui
dossali in legno, forse la più originale
espressione del barocco veneziano.
522
1693
.25 maggio il doge Francesco Morosini
salpa per raggiungere l’armata, con la quale
strappa ai turchi alcune isole.
.3 agosto: Gerolamo Giustinian diventa
procuratore di S. Marco.
.Su progetto di G.B. Lambranzi si fonda
la Chiesa delle Eremite [sestiere di Dorsoduro],
così detta perché accoglie alcune monache
Agostiniane provenienti da una casa
a Cannaregio. L’annesso convento è soppresso
nel 1806, ma poi Maddalena di Canossa
vi istituirà (1863) una scuola femminile.
Nel 21° sec. le intraprendenti monache
Canossiane utilizzeranno i finanziamenti
ricevuti per l’Anno santo e lo trasformeranno
in residence.
1694
.6 gennaio: dopo alcune conquiste (Salamina,
Idra e Spetze), il doge Morosini,
muore a Nauplia. Qui riceve solenni cerimonie
funebri e le sue viscere vengono
sepolte, mentre il suo corpo imbalsamato è
condotto a Venezia (15 gennaio), dove trova
sepoltura al centro del pavimento della
Chiesa di S. Stefano. Al suo posto viene nominato
(15 settembre) Antonio Zeno.
.Si elegge Silvestro Valier, 109° doge (25
febbraio 1694-5 luglio 1700). Ha 64 anni ed
è un esperto giocatore di carte: ne porta
sempre un mazzo in tasca e quando perde
scoppia a ridere, facendo buon viso a cattivo
gioco. Sua moglie, Elisabetta Querini
viene eletta dogaressa in contrasto con la
legge del 1646 che lo proibisce.
.1° agosto: Giovanni Lando viene eletto
procuratore di S. Marco.
1695
.Battaglia di Chio. La flotta turca si scontra
con quella veneziana nelle acque di
Chio, presso il Golfo di Smirne, conquistata
dai veneziani appena il 15 settembre
1694 dopo cinque giorni di assedio. S’ingaggia
battaglia (9 febbraio) con grande
accanimento e alla fine i veneziani sono costretti
a rifugiarsi in una baia vicina, ma
dieci giorni dopo vengono decisamente
sconfitti: il nuovo capitano generale An-
523
tonio Zeno, successore di Francesco Morosini,
abbandona allora l’isola ai turchi (21
febbraio). Richiamato in patria e imprigionato
per inettitudine, Antonio morirà in
carcere (6 luglio 1697), proclamando fino
all’ultimo la propria innocenza. Si rinnovano
i ranghi con Alessandro Molin e Girolamo
Dolfin. Il 29 dicembre l’armata turca
subisce una nuova sconfitta nel Canale
di Metelino dopo quella dell’8 settembre
1690 e il secolo si chiuderà con il possesso
veneziano della penisola della Morea e
delle isole di Egina, Cefalonia, Cerigo,
Lèucade (o S. Maura) e Zante.
.18 settembre: Marin Zorzi viene eletto
procuratore di S. Marco.
1696
.4 gennaio: i parlatori dei conventi devono
essere chiusi ad ora debita.
.6 gennaio: si decreta di onorare nel suo
passaggio in Veneto la principessa di Hannover
che va sposa al duca di Modena.
.9 agosto, lo zar, Pietro di Russia, entra
nella Sacra Lega.
.18 settembre: regata in onore di Ferdinando
III di Toscana.
.Censimento: uno studio ci dice che i
veneziani sono 138.067 [Cfr. Beltrami 38].
Un altro ci avverte che sono 132.637, annotando
che si tratta di cifre ufficiali, ma che
mancano i dati relativi a frati, monache,
pizzochere, ricoverati ed ebrei [Cfr. Contento
87]. Ecco il dettaglio [in Contento 59]:
S. Marco
22.395
Cannaregio
27.422
Castello
29.488
S. Polo
9.838
S. Croce
15.659
Dorsoduro
27.837
132.639
.A Cannaregio, il giardino del Palazzo
Valier (demolito poi nel corso dell’Ottocento)
viene utilizzato come scena e scenografia
per quello che sarà conosciuto come
il Teatro Altieri.
1697
.8 febbraio: conferma della Sacra Lega.
.12 luglio: escavo dell’imbocco del Canal
Grande in faccia alla Salute.
.1° settembre: nelle acque dell’isola di
Andros, separata da Negroponte per mezzo
dello stretto di Silota, si scontrano una
flotta turca e una composta di navi pontificie
e veneziane. Dopo una giornata di lotta,
i turchi riescono verso sera a salvarsi
con la fuga.
.30 ottobre: Antonio Barbarigo diventa
procuratore di S. Marco.
.Si contano i ponti della città: 312 sono
costruiti in pietra e 187 ancora in legno.
1698
.19 aprile: si avviano trattative con i turchi
sulla base dell’uti possidetis, poi si manda
(16 gosto) Carlo Ruzzini plenipotenziario
per trattare i termini della pace.
.29 luglio: lo zar di tutte le Russie, Pietro
il Grande, viene a Venezia per apprendere
la maniera di costruire navi, ma poi si
reca in Olanda. Questo ci dice che con molta
probabilità l’Arsenale della Repubblica,
un tempo così famoso nel mondo, adesso
conta pochissimo.
.21 settembre: nuova battaglia navale
nel Canale di Metelino.
.2 novembre: Pietro Busenello è nominato
36° cancellier grando.
.A Castello, nella Corte dei Miracoli funziona
al civico 6093 il Teatro Santa Marina.
1699
.21 gennaio: la vedova del re di Polonia
viene in visita a Venezia e la Repubblica
raccomanda di accoglierla degnamente.
.26 gennaio: Trattato di Carlowitz, ovvero
pace generale tra la Turchia e gli alleati
della Sacra Lega (Austria, Polonia, Russia,
Venezia). La pace segna il declino dell’impero
ottomano in Europa e rende l’Austria
la potenza dominante nell’Europa sudorientale.
Agli Asburgo si riconosce il possesso
dell’Ungheria ad eccezione del banato
di Temesvár, che rimane ai turchi; alla
Polonia si riconoscono la città di Kamenec
e la regione della Podolia. Per quanto ri-
524
guarda Venezia, essa si vede consacrare le
conquiste del Morosini: il possesso di tutta
la Morea fino all’istmo di Corinto, compresa
l’isola di Egina nel golfo di Atene,
l’isola di Santa Maura, a sud di Prevesa
(che viene data ai turchi assieme a Lepanto,
la quale però ritornerà con il Trattato di
Passarowitz del 1718 ai veneziani che la
terranno sino alla fine della Repubblica),
più gli ampliamenti territoriali in Dalmazia
con la conservazione di alcune piazzeforti
(Ciclut, Castelnuovo e Risano presso
Cattaro). La Morea è così annessa al
dominio della Repubblica e viene divisa in
4 province: Romània, con capoluogo Nauplia,
dove stabilisce la propria sede il provveditor
generale da mar al quale è affidato
l’onere del governo di tutta la penisola e in
particolare quello della provincia, Laconia
con capoluogo Malvasia, Messenia con capoluogo
Navarino e Acaia con capoluogo
Patrasso. A Patrasso, la sede più importante
dopo Nauplia, viene nominato un rettore
per l'amministrazione della giustizia,
che esercita con l'assistenza di due consiglieri
anch'essi veneziani, oltre a un camerlengo
per la riscossione delle entrate fiscali.
A Malvasia e Navarino vengono invece
destinati due semplici provveditori, mentre
le fortezze di Modone e Corone sono
rette da castellani e da due consiglieri.
Il regno, che secondo una relazione del
1692 comprende 1459 tra città, borghi e villaggi
e 116.000 abitanti, è oggetto di notevoli
cure da parte della Repubblica, che
cerca in ogni modo di far fronte alla grave
situazione economica e demografica prodotta
dalle distruzioni della guerra. A
Corone e Modone sono fatti alcuni tentativi
per impiantarvi colonie di popolamento.
La Morea sarà veneziana per trent’anni,
dopo di che cadrà facilmente nelle mani dei
turchi, anche perché la popolazione greca,
che sotto i turchi aveva goduto di larga
autonomia, mostra insofferenza verso le
misure accentratrici e burocratiche dei
provveditori veneziani. Così quando nel
1715 i turchi riprendono le ostilità, decisi a
conquistare la penisola, la Morea cade nelle
loro mani quasi senza resistenza, considerate
le scarse forze militari presenti nell'isola
e il mancato aiuto dei greci.
.12 dicembre: nel Teatro S. Giovanni e
Paolo va in scena Il Milziade. È il 99° melodramma
rappresentato nel corso del secolo
a Venezia.
.Nel corso dell’anno si creano quattro
Procuratori di S. Marco: Andrea da Lezze
(11 gennaio), Nicolò Sagredo (19 gennaio),
Gio. Battista Albrizzi (15 febbraio) e Pietro
Bragadin (20 aprile).
.A Cannaregio, in un palazzo tra Calle
de la Madonna e Calle del Portego Oscuro,
funziona per la sua ultima rappresentazione
il Teatro di Cannaregio che il patrizio
Marco Foscarini aveva tirato su per mettere
in scena i suoi lavori teatrali accompagnati
da musiche di vari autori.
.Nel Sotoportego de la Malvasia Vecchia
[S. Marco] si trasforma un appartamento
in teatro d’opera che funzionerà per
vent’anni, fino al 1719, e che si chiama
Teatro Domestico o Teatro Michiel.
503
1700
504
.La Serenissima si consegna al Settecento prostrata per aver profuso ingenti risorse finanziarie
in guerre senza soste, per la decadenza dell’attività mercantile, aggravata dal
disimpegno della nobiltà veneziana, che preferisce rivolgersi agli investimenti terrieri. Con
le casse dello Stato non più in grado di far fronte alle spese militari e con le sue piazzeforti
in terraferma quasi del tutto abbandonate, «nessuna in stato di formale resistenza», la
Repubblica si dichiara neutrale nelle tre guerre di successione (spagnola, polacca, austriaca),
combattute anche sul suo territorio durante la prima metà del secolo. Nel bene e nel
male, Venezia vive in pace, ove si eccettuino l’ultima guerra contro i turchi, conclusa con
il Trattato di Passarowitz (1718), e le occasionali scaramucce con i pirati barbareschi, disturbatori
del commercio veneziano nel Mediterraneo; ma la neutralità, però, dovuta alla
crisi economica, che la costringe a tagliare le spese militari, la pone, inerme, di fronte all’arroganza
di Bonaparte, che, sceso in Italia per imporre con la forza i sacri princìpi di libertà,
eguaglianza, fraternità, la condanna a vivere per settant’anni come suddita.
Per converso, durante il Settecento si verifica una esplosione di creatività artistica: pittori,
scultori, architetti, scrittori, teatranti e musicisti portano in tutto il mondo la vitalità,
l’ottimismo e la gioia di vivere di un popolo intero e fanno ancora una volta di Venezia
una delle città culturalmente più vivaci d’Europa. La città-stato ricomincia ad esportare
cultura: Ricci, Tiepolo, Canaletto, Bellotto, Carriera, Piranesi, Vivaldi, Goldoni, Canova ...,
tutti personaggi internazionali. È tutta la vita artistica veneziana che si riaccende in questo
secondo ‘Rinascimento’, che investe tutte le forme d’arte, maggiori e minori. Ma è un
fenomeno borghese e popolare [una premonizione?] cui rimane sostanzialmente estranea
la classe aristocratica, che detiene il potere e che sarà spazzata via dall’intervento napoleonico.
Ancora una grande capitale d’Europa, ancora delizioso centro di svago, Venezia
gode ancora di fama internazionale e cerca ancora di trasformare ricevimenti e sollazzi di
prìncipi in accordi politici, avendo sposato l’idea della neutralità disarmata, consigliata
da considerazioni economiche ed equilibri di forze, specialmente dopo la Pace di Passarowitz
(1718), con la quale perde la Morea e le ultime isole dell’Egeo in favore dei turchi.
Pur mantenendo la sua neutralità e divenendo spesso il suo territorio teatro di conflitti
armati, Venezia dimostra sul mare nuovi guizzi di vitalità con le spedizioni di Giacomo
Nani (1766-68) e di Angelo Emo (1784-92) contro le reggenze barbaresche dell’Africa settentrionale
(Tunisi, Tripoli, Algeri), che taglieggiano, con le loro sistematiche piraterie, il
traffico mediterraneo. Scoppia, infine, la rivoluzione francese le cui idee dilagano. Bonaparte
comincia la campagna d’Italia, mette in fuga piemontesi e austriaci, entra nei domini
della Serenissima professando amicizia. È l’inizio della fine. Venezia diventa città suddita
e scompare anche come centro artistico. La decisione della Serenissima di ridare il
potere al popolo, il 12 maggio 1797, dopo 600 anni di governo democratico (697-1297), 500
anni di governo aristocratico (1297-1797), ben 1100 di Repubblica (697-1797), e addirittura
1376 di una leggendaria, «acquatica esistenza» (421-1797), è assolutamente in linea con
la tradizione culturale veneziana di mettere nel conto della saggezza politica il «cedimento
come virtù». Punto d’incrocio tra le vie di terra e quelle marittime, Venezia era
diventata il porto-mercato, il «fondaco del mondo», in cui convergevano le merci di terra
e di mare. Sul sale e sul mare si era costruito, dunque, un impero, che sarebbe durato più
di qualsiasi altro nella storia del mondo, finché le truppe francesi (di liberazione) non si
schierarono di fronte alla laguna, finché Napoleone Bonaparte, non decide di barattare
cinicamente con l’Austria, dopo aver promesso libertà e indipendenza, uno stato, un
popolo, un’intera cultura che non gli appartengono. Comincia allora per Venezia una storia
fatta di potenze e prepotenze ...
505
1700
.27 marzo: rinfresco in onore del principe
Antonio, fratello del duca di Parma.
.5 luglio: muore il doge Silvestro Valier ed
è sepolto nella Chiesa di S. Giovanni e Paolo,
nello stesso sepolcro del padre progettato da
Andrea Tirali, ma realizzato da vari artisti.
.Si elegge Alvise Mocenigo II. È il 110°
doge (16 luglio 1700-6 maggio 1709). Ha 72
anni ed è ricchissimo. Non parla mai di
donne. È vergine. Durante il suo dogado
scoppia la guerra di successione spagnola
(1701-14) in cui sono coinvolte tutte le potenze
europee. Gli eserciti in guerra fanno
scorrerie nel territorio della Repubblica,
che riesce però a mantenere la propria neutralità
armata.
.30 dicembre: non s’inventino nuovi nomi
per medicamenti consueti e sia vietato
agli speziali fare regali ai medici.
.Si creano tre Procuratori di S. Marco:
Andrea Soranzo (7 marzo), Lorenzo Soranzo
(9 maggio) e Gabriele Zorzi (6 giugno).
1701
.24 febbraio: si stipula il Trattato di Venezia
in cui si negozia l’alleanza della Francia
e della Spagna col duca di Mantova. Si stabilisce
che qualora l’esercito dell’imperatore
e dei suoi alleati dovesse marciare sull’Italia,
duemila francesi e altrettanti spagnoli
entraranno in Mantova per difenderla;
se Mantova dovesse essere assediata,
Francia e Spagna accorreranno immediatamente
con tutte le loro forze; se invece
Mantova dovesse arrendersi, le due potenze
non concluderebbero la pace senza risarcire
il duca con un’altra città o un altro
stato equivalente al mantovano, fino alla
restituzione di questo [Cfr. E. Militare].
.26 febbraio: proteste contro il principe
Eugenio di Savoia violatore della neutralità
veneziana. Rimostranze per il non rispetto
della neutralità verranno presentate anche
a Parigi (30 marzo) e poi a Vienna, e poi
ancora a Parigi (27 aprile 1702) per la violazione
delle acque del Golfo di Venezia, ma
non sortiranno alcun effetto concreto.
.3 marzo: si decide l’abbattimento della
Chiesa della Fava [sestiere di S. Marco] e la
sua ricostruzione ex novo su
progetto di Antonio Gaspari
[v. 1500].
.Si delibera l’istituzione
di una Fraterna dei poveri in
ogni contrada (2 aprile) e
pochi giorni dopo (7 aprile)
si ordina l’allontanamento
dei questuanti esteri o sudditi
entro otto giorni. I nativi
sono tollerati, ma devono
portare il simbolo di S. Marco, mentre a
tutti si vieta di alloggiare vagabondi, pitocchi,
birbanti.
.28 aprile: i fanciulli vagabondi siano distribuiti
come mozzi sulle navi.
.30 aprile: si deplora l’eccessivo lusso
delle gondole e delle livree.
.4 maggio: si limitino le spese per i regali
in occasione di nozze.
.7 maggio: si propone una tassa sulle
parrucche.
.15 ottobre: Mustafà II proibisce ai corsari
di attaccare le navi della Repubblica.
.27 dicembre: non sono ammessi brogli
nelle votazioni.
.Nel corso dell’anno si creano due Procuratori
di S. Marco: Pietro Pisani (10 aprile)
e Pietro Contarini (17 maggio).
1702
.La navigazione nel Mediterraneo è
ostacolata dalla guerra di successione spagnola,
tuttavia il Senato tenta di ridar vita
alla muda di Fiandre e d’Inghilterra e invia
nove navi a Londra cariche di uva sultanina,
la merce più richiesta dal mercato di
lusso, prelevata dalle isole dello Jonio. Un
disastro. Solo due vascelli effettuano il
viaggio con successo: cinque sono persi in
mare, uno si ferma per riparazioni e uno è
catturato dai francesi.
.30 luglio: disposizioni per invogliare i
patrizi ad accettare le cariche.
.30 agosto: doni al duca di Guastalla e al
duchino della Mirandola.
.30 novembre: elezione di un Provveditore
ed Inquisitore sopra Boschi.
.Nel corso dell’anno si creano due Procuratori
di S. Marco: Francesco Loredan (5
giugno) e Gerolamo Canal (13 agosto).
1703
.27 marzo: l’acqua dei pozzi pubblici si
usi per il vitto e non per esercitare mestiere
o trarne guadagno.
.7 maggio: anche gli ebrei possono attingere
acqua dai pozzi pubblici.
.27 maggio: Luca Carlevarijs dedica al
doge Alvise Mocenigo Le fabbriche e vedute
di Venezia, 103 incisioni per far conoscere
agli stranieri le magnificenze della Serenissima
alla fine del Seicento.
.14 agosto: visita del principe Giuseppe
di Lorena.
.Viene ricostruita la piccolissima Chiesa
di S. Gallo [sestiere di S. Marco], edificata in
seguito all’abbattimento (1581) dell’antico
ospizio che sorgeva in Piazza
S. Marco, a fianco del Campanile,
ad uso dei pellegrini diretti
in Terrasanta. L’istituzione
della carità legata a quell’ospizio
si era dunque trasferita in
Campo S. Gallo erigendo appunto
una chiesetta, che adesso
viene rinnovata, ma sul finire
del Novecento sarà chiusa al culto per
essere trasformata in magazzino e quindi
in saletta di esposizione amministrata dalla
Curia.
.Si istituisce in una casa a S. Giovanni e
Paolo [sestiere di Castello] un ospizio per
donne traviate e pentite, detto
Ospizio delle Penitenti. Cresciuto
in brevissimo tempo il numero
delle penitenti si dovrà trovare
un nuovo e più grande ospizio
a Cannaregio. Qui si costruirà
anche la Chiesa di S.M. delle
Penitenti (1730-38), su progetto
di Giorgio Massari, che sarà
aperta al culto nel 1744, ma consacrata nel
1763. La facciata rimarrà incompleta, arrestandosi
all’altezza dei plinti delle colonne.
Nel 21° sec. l’edificio sacro è in attesa di
restauri più volte annunciati.
.Nel corso dell’anno si creano
due Procuratori di S. Marco.
Uno è Alvise Contarini (4 marzo),
l’altro è Bortolo Gradenigo
(13 dicembre).
506
1704
.26 marzo: i patrizi non devono vestire il
tabarro, sotto pena di multa e carcere.
.Aprile: una tempesta scardina la porta
della Chiesa di S. Pantalon e l’organo che si
trovava sopra l’ingresso precipita a terra.
.11 luglio: i medici devono scrivere le ricette
in latino.
.29 settembre: nel Ghetto Vecchio la Repubblica
fa murare una lapide contenente
prescrizioni antiebraiche: «che sia rigorosamente
proibito a qualunque ebreo od ebrea
doppo fatti christiani il capitare e praticare
sotto qualsivoglia pretesto nei ghetti di
questa città di introdursi nelle case particolari
d’alcuno delli ebrei od ebree sotto pena
[...] Il presente proclama sia publicato scolpito
in pietra nel luogo più frequentato».
.30 dicembre: sia bandito il gioco dai Casini
privati, cioè i luoghi di ritrovo di compagnie
che hanno funzioni molto diverse,
dalla conversazione al banchetto alla prostituzione,
per coppie o per sole donne o
per soli uomini. In un catastico del 1744
saranno censiti 118 Casini, la maggior parte
affittati e gestiti da donne, lungo l’asse
principale che da Piazza S. Marco e dai numerosi
caffè delle Procuratie si allunga verso
la zona di S. Moisè e delle Frezzerie. In
seguito ad un’inchiesta, il Consiglio dei X
farà chiudere (1774) i Casini delle nobildonne,
fra cui si distingue quello tenuto a S.
Zulian da Caterina Dolfin.
1705
.7 aprile: si offrano doni alla regina vedova
di Polonia e alla duchessa di Baviera.
.Divieto di pescare nel Canal Orfano e
nei pressi dei Lazzaretti.
.11 ottobre: solenne consacrazione della
Chiesa degli Scalzi.
.25 ottobre: Daniele Dolfin viene eletto
procuratore di S. Marco.
.20 novembre: si inaugura il Conservatorio
delle Penitenti a Cannaregio nell’omonimo
Ospizio [v. 1703].
.Muore il trevigiano Jacopo Piazzetta
(1640-1705), titolare di un’importante bottega
di scultori in legno e padre del celebre
pittore Gian Battista. Nelle sue opere mi-
507
gliori Jacopo è artista raffinato, come nel
suo capolavoro per la Cappella del Rosario
nella Chiesa di S. Giovanni e Paolo.
1706
.3 marzo: Carlo Ruzzini viene eletto procuratore
di S. Marco.
.31 marzo: pena la vita, non sia lecito
accostarsi ai bastimenti in contumacia.
.8 giugno: il patriarca Giovanni Badoer è
creato cardinale e viene trasferito a Brescia,
dove morirà (1714). Al suo posto si nomina
Pietro Barbarigo.
1707
.17 marzo: si istituisce l’Inquisitore alle
Arti specialmente in relazione ai commestibili
con l’incarico di punire i contravventori
in tale materia [v. 1751]. Un Inquisitore
sulla Regolazione delle Arti, di tutte le arti,
non esclusa quella della seta, sarà istituito
il 19 luglio 1751 con l’incarico di proporre
al Senato gli opportuni provvedimenti per
la riduzione dei prezzi dei commestibili e
del costo della mano d’opera nelle arti. Il 7
giugno 1753 saranno aggiunti ad esso in
via straordinaria tre Deputati per l’Erezione
di un Albergo dei Poveri. Il 4 febbraio 1762,
l’Inquisitore, temporaneamente non più
eletto, sarà ristabilito con l’incarico di cercare
di dare impulso alle industrie dello
Stato e di favorirne in tutti i modi l’esportazione.
Dopo un’altra interruzione sarà
definitivamente ristabilito il 27 settembre
1777 [Cfr. Da Mosto 162].
.27 marzo: Gerolamo Giustinian viene
eletto procuratore di S. Marco.
.3 maggio: inasprimento delle leggi suntuarie.
.Un non ben identificato magazzino di
Cannaregio serve da scena per quello che è
conosciuto come il Teatro di Calle de l’Oca.
1708
.25 gennaio: turbine dannosissimo.
.25 aprile: un fulmine colpisce il campanile
della Chiesa di S. Giovanni in Bragora,
che verrà riparato, ma nel 1826 demolito
per essere sostituito da una struttura a vela.
.29 dicembre: il re Federico IV di Danimarca
in laguna per gustarsi il Carnevale.
1709
.Gennaio: freddo intensissimo
e gela la laguna.
Si va a piedi a
Marghera. Si ordina di
sgombrare strade e ponti
dalla neve.
.19 febbraio: splendida
festa da ballo a
Palazzo Morosini (a S.
Stefano) in onore del re
di Danimarca Fderico
IV.6 maggio: muore il
doge Alvise Mocenigo II ed è sepolto nella
Chiesa di S. Stae.
.Si elegge Giovanni Corner II, 111° doge
(22 maggio 1709-12 agosto 1722). Ha 62
anni. È il primo doge a portare sul trono la
parrucca.
.28 giugno: i nobili non devono uscire
dallo Stato privi di licenza.
.Viene rappresentata per 27 sere consecutive
Agrippina, opera del compositore tedesco
G.F. Händel, che i veneziani chiamano
affettuosamente il caro Sassone nei mesi
in cui risiede a Venezia.
.19 dicembre: viene edificato Palazzo
Bollani sul Rio di San Trovaso, futura sede
del Liceo Marco Polo. Domenico Rossi innalza
la facciata della Chiesa di S. Stae.
.Un pubblicista francese, a proposito
della saggezza politica della Repubblica
ancora ammirata in tutta Europa, scrive
che «Venezia è da tempo divenuta la scuola
in cui tutti i sovrani cercano degli esempi
e degli insegnamenti» [Diehl 231].
1710
.13 luglio: si restaura la cuspide del
Campanile di S. Marco.
.Novembre: termina la costruzione di
Ca’ Pesaro iniziata nel 1652.
.Apostolo Zeno fonda il Giornale de’ letterati
italiani (1710-1740), con l’appoggio del
veronese Scipione Maffei, e lo dirige fino al
1718. È il più autorevole e diffuso periodico
italiano (prima trimestrale, poi annuale, infine
irregolare) che con molte interruzioni proseguirà
fino al 1740, esercitando una vasta
influenza nella repubblica
delle lettere. Ogni volume consta
di circa 500 pagine ed è il
frutto di un lavoro articolato
di molti esperti. Il contenuto
abbraccia molti rami del sapere:
storia, teologia, scienza e
diritto. Comincia per Venezia
il periodo d’oro del giornalismo
dopo i primi tentativi del
secolo precedente [v. 1671]. Si
chiamano gazzette perché costano
una gazzetta, ovvero una
moneta da due soldi coniata
nel 1538 durante il dogado di Andrea Gritti,
proprio il periodo in cui erano apparse le
prime Notizie scritte, che si vendevano o gridavano
per le vie. Altri fogli invece, quelli
satirici, erano comparsi per la prima volta
nel 1532 affissi alle colonne di Rialto contro
alcune cortigiane e contro l’Aretino. La prima
gazzetta d’Italia fa la sua comparsa a Venezia
nel 1741. Si chiama Gazzetta di Venezia e
l’editore è G.B. Albrizzi che aveva chiesto ed
ottenuto (31 dicembre 1740) di pubblicare un
giornale che contenesse le traduzioni delle
gazzette francesi e del Postiglione di Francoforte.
Undici anni dopo (15 dicembre 1751)
Albrizzi ottiene l’autorizzazione ad utilizzare
notizie prese da altri giornali stranieri. Intanto,
nel 1750 un tedesco stabilitosi a Venezia,
Giovanni Memel, stampa alcuni numeri
di una Gazzetta Veneta, dove le notizie politiche
estere sono bandite, preferendo l’editore
lasciare spazio alla cronaca della città. L’esperimento
piace al conte Gasparo Gozzi
che, d’accordo con l’editore Pietro Marcuzzi,
rileva la licenza di stampa della Gazzetta di
Venezia di Albrizzi e dalla sede di S. Polo in
Calle di Ca’ Bernardo la manda fuori rinnovata
nella veste, nel contenuto e nello spirito.
Il 6 febbraio 1760 esce il primo numero della
Gazzetta Veneta che tratta la cronaca urbana e
l’informazione commerciale, rifuggendo
dalle notizie politiche perché il suo redattore
intende «penetrare nelle famiglie e portare
col giornale la sua parola che corregge i mali
costumi» [E. Zorzi, La Lettura]. È un bisettimanale
di 8 fogli stampati a due colonne che
esce il mercoledì e il sabato. La testata dice:
«Gazzetta Veneta, che contiene tutto quello, ch’è
508
da vendere, da comperare, da darsi a fitto, le cose
ricercate, le perdute, le trovate, in Venezia, o fuori
di Venezia, il prezzo delle merci, il valore de’
cambi, ed altre notizie, parte dilettevoli, e parte
utili al Pubblico». Il giornale non si limita però
all’informazione commerciale, ma presenta
fatti di cronaca narrati con semplicità e decoro,
accanto a pettegolezzi e polemiche (esclusa
la politica), novelle, recensioni, critiche
teatrali e d’arte. I punti di vendita sono il
Caffè Florian e due librerie. La Gazzetta Veneta
è il primo tentativo italiano di creare un
giornale moderno perché l’erudizione lascia
il posto ai fatti reali. Nel numero VII del 27
febbraio 1760 Gozzi risponde brevemente
alle critiche di quei conservatori che pensano
che l’unica forma d’arte sia il libro, replicando
con garbata ironia che il libro serve sempre,
ma solo a poche persone, mentre il giornale
serve per poco tempo, ma a tutti («… i
libri vogliono stare al mondo ad impacciare le botteghe
e le librerie le centinaia di anni; sicché
quando sono nati, non c’è rimedio di scacciarli. I
fogli nostri non hanno tanta baldanza: uno o due
I PRINCIPALI GIORNALI PUBBLICATI
A VENEZIA NEL SETTECENTO
Annali della Città di Vinegia (1766)
Annuale Veneto Istruttivo e Dilettevole (1786-92)
Avvisi Pubblici di Venezia (1785)
Biblioteca Moderna (1763-67)
Corriere Letterario (1765-68)
Diario Veneto (1765)
Foglietti Letterari (1723-26)
Galleria di Minerva (1696-1717)
Gazzetta di Venezia (1740-1946 ?)
Gazzetta Veneta (1760-62)
Nuova Gazzetta Veneta (1762-87)
Gazzetta Urbana Veneta (1787-98)
Gazzetta Veneta Privilegiata (1799-1800)
Gazzetta Urbana Privilegiata (1800-1816)
Gazzetta Privilegiata di Venezia (1816-50)
Gazzetta Uffiziale di Venezia (1850-66)
Giornale de Letterati d’Italia (1710-40)
Gazzetta di Venezia (1740-1946 ?)
Giornale Enciclopedico (1710-40)
Giornale Istorico Veneto (1733-46 e 1762-97)
Giornale Veneto (1766)
La Donna Galante ed Erudita (1786-88)
La Frusta Letteraria (1763-65)
L’Europa Letteraria (1769-73)
L’Osservatore Veneto (1763-65)
Notizie del Mondo (1761-62)
509
dì servono ...»). Un altro bel brano si trova nel
n. XXI, del 16 aprile 1760: è uno schizzo che
descrive in modo colorito e con un lessico comico
la vita quotidiana veneziana nella Calle
del Forno. Gozzi redige l’ultimo numero il 31
gennaio 1761. Gli succede l’abate Chiari e
poi altri. Dal 13 marzo 1762 esce come Nuova
Veneta Gazzetta e dal 2 giugno 1787 Gazzetta
Urbana Veneta e con questo nome diventerà
un quotidiano (1° agosto 1798),
quindi si chiamerà Gazzetta Veneta Privilegiata
dal 4 settembre 1799 ritornando ad essere
bisettimanale, Gazzetta Urbana Privilegiata
dal 13 giugno 1800, quando ridiventa definitivamente
un quotidiano, mentre dal 1816
assume il nome di Gazzetta Privilegiata di Venezia
e poi, durante la rivoluzione del 1848-
49, quello originario dell’Albrizzi di Gazzetta
di Venezia, per diventare Gazzetta Uffiziale di
Venezia dal 22 febbraio 1850 e infine ancora
Gazzetta di Venezia dal 5 ottobre 1866, nome
con il quale celebrerà i 200 anni di vita il 31
dicembre 1940. Essendo il giornale del nazionalismo
veneziano perde appoggi politici
con la fine del fascismo. L’ultimo numero
conservato alla Marciana è del 1946. In seguito
esce come inserto del Gazzettino (edizione
pomeridiana) e poi diventa periodico,
finendo i suoi giorni nel 1958. Resuscitato il
1° febbraio 1972 con il n. 1 di una nuova serie,
è ancora vivo nel 21° secolo come mensile
in versione digitale. Tra gli altri giornali
del Settecento di una certa durata possiamo
ricordare il mensile Mercurio Storico e Politico
(1718-73), Foglietti Letterari (1723-26), settimanale
di Almorò Albrizzi, L’Osservatore Veneto
(1761-62), bisettimanale di Gasparo
Gozzi, il settimanale Biblioteca Moderna
(1763-67), La Frusta Letteraria di Aristarco
Scannabue (1763-65), quindicinale scritto
quasi interamente dal torinese Giuseppe Baretti,
il Corrier Letterario (1765-68), settimanale,
L’Europa Letteraria (1769-3), mensile
di Domenico e di Elisabetta Caminer, il
mensile Il Giornale Enciclopedico (1774-97).
1711
.6 aprile: Alvise Pisani viene eletto procuratore
di S. Marco.
.15 aprile: i morti di accidente devono
essere sottoposti a necroscopia.
.21 aprile: si vieta il giuoco del pallone
in Campo dei Gesuiti.
.29 agosto: redecima della città.
.1° ottobre: le carni possono essere vendute
soltanto nelle pubbliche beccherie.
.21 dicembre: il magistrato alle pompe
ribadisce il divieto di cenare a teatro. Gli
spettacoli durano parecchie ore e negli intervalli
bisogna ristorarsi per cui, mentre
in platea passano i venditori di frittelle e
dolci, nei palchi s’imbandiscono vere e
proprie cene.
.Il ballerino Carlo Coletti si butta da una
finestra dell’Ospedale dei Derelitti nel sottostante
canale. Aveva 38 anni.
1712
.8 febbraio: Lorenzo Tiepolo diventa
procuratore di S. Marco.
.27 febbraio: colazione in Arsenale in
onore del principe di Polonia e Sassonia.
.11 ottobre: si proibisce di gettare le immondizie
dalle finestre.
.17 dicembre: soggiorno del Marchese di
Susa figlio naturale del duca di Savoia.
.Si riedifica la Chiesa di S.M. del Rosario
nell’isola detta Monte del Rosario o più
comunemente Madonna del Monte (vicino
a Mazzorbo) su precedente sito religioso.
Nel 1806 l’isola passerà al Demanio e la
chiesa sarà abbattuta.
1713
.27 gennaio: assassinato da
ignoti il 62enne poeta
Bartolomeo Dotti. Nato a Brescia,
aveva trascorso gran parte della
sua vita a Venezia. A causa della
sua lingua tagliente e delle sue
satire era stato più volte aggredito,
ferito e anche incarcerato.15
giugno: Trattato di Utrecht.
Con questo trattato, che pone
fine alla guerra di successione
spagnola, il ducato di Savoia
diventa regno e Vittorio Amedeo
inaugura un periodo di riforme.
510
.27 giugno: si condanna a morte Antonio
Codoni. Ha appena 16 anni. Garzone di un
impagliatore ai piedi del Ponte dei Miracoli
era stato rimproverato dal padrone per la
poca voglia di lavorare e licenziato, ma
poco tempo dopo si era vendicato: entrato
in casa del padrone dove c’era soltanto la
domestica, l’aveva ferita gravemente alla
fronte e rubato diversi oggetti d’argento.
.3 luglio: baraonda e tafferugli in occasione
di una condanna capitale malamente
eseguita.
.8 agosto: Gio. Battista Nicolosi è nominato
37° cancellier grando.
.14 dicembre: gli schiavi turchi convertiti
siano liberati dopo 10 anni di buona condotta.
1714
.Il sultano Achmet III per recuperare la
Morea rompe la pace con la Repubblica,
facendo arrestare il bailo Andrea Memmo (8
dicembre), poi rilasciato, e dichiarando la
guerra (9 dicembre), ma a Venezia non
sono impreparati, perché già dal giorno 8
novembre precedente c’erano sospetti per i
preparativi bellici dei turchi, di cui era
stato intercettato un naviglio nell’Adriatico.
Da questo episodio il pretesto turco
per dichiarare la guerra.
1715
.5 giugno: cade l’isola di Tino, nell’arcipelago
greco, per lungo tempo appartenuta
alla Repubblica. I turchi la conquistano
dopo 5 giorni di assedio. Bernardo Balbi si
arrende senza combattere, ma una volta
ritornato in laguna sarà condannato all’ergastolo.
I prigionieri vengono passati a fil
di spada. Con la caduta di Tino, il Mare
Egeo viene abbandonato dai veneziani.
.20 giugno: i turchi entrano in Morea.
.29 giugno: Giacomo Minotto difende
Corinto, conquistata dopo una breve resistenza.
I turchi fanno un massacro, prendendo
a pretesto delle esecuzioni il fatto
che un prete cattolico pur di non cedere
aveva fatto saltare una polveriera.
.7 luglio: Francesco Bembo cede Egina
senza combattere.
.7 luglio: dopo 9 giorni di assedio Nauplia
si arrende ai turchi. Alessandro Bon,
provveditor generale del regno di Morea, è fatto
prigioniero. Dopo Nauplia cade anche Argo
e si ripetono le efferatezze turche: «il
gran visir aveva promesso un premio di
trenta scudi per ogni cristiano; i massacri
furono tali da poter abbassare l’indennizzo
a venti e anche a dieci scudi» [Diehl 226].
.26 luglio: i soccorsi cristiani giunti da
poco nelle acque di Patrasso incrociano la
flotta turca che però, pur essendo superiore
per numero di navi e di uomini, rifiuta
la battaglia.
.14 agosto: capitola il Castello di Morea,
difeso da Pietro Marcello. Due giorni dopo
cade Modone (16 agosto) e i turchi la terranno
fino a che la Grecia non si renderà indipendente
(1821).
.7 settembre: Federico Badoer e Bernardo
Lippomano consegnano Malvasia senza
colpo ferire.
.20 settembre: resa di Spinalonga, preceduta
da quella di Suda. I turchi s’impadroniscono
poi anche di Cerigo e S. Maura
e così tutto l’impero ricostruito dal Morosini
e riconosciuto dal Trattato di Carlowitz
nel 1699 affonda [Cfr. Diehl 226]. Per la
Repubblica è un annus horribilis.
.21 dicembre: la Repubblica istituisce in
Venezia il Gioco del Lotto, già introdotto in
città in forme arcaiche [v. 1521] e in seguito
rinnovato [v. 1734].
.Nel corso dell’anno si creano due Procuratori
di S. Marco: Francesco Soranzo (16
giugno) e Daniele Dolfin (11 luglio).
1716
.1° febbraio: si decreta di onorare il grande
elettore di Baviera in visita alla città.
.26 maggio: regata in onore del Principe
di Polonia e Sassonia.
.1° giugno: si decide che siano aggregate
al patriziato nuove famiglie per denaro.
.6 giugno: incendio in Arsenale.
.7 giugno: in uno dei due pozzi di
campo S. Angelo [sestiere di S. Marco] si
scopre il cadavere di una donna, Regina
511
Maggiotto vedova di Girolamo Carrara,
trucidata dal suo assassino che tentava di
rapinarla, e ivi gettata da un fiorentino, un
certo Angelo Fiacchi poi condannato in
contumacia il 5 ottobre 1719.
.5 luglio: la flotta turca entra nel Canale
di Corfù, difeso da Antonio Loredan e dal
maresciallo Giovanni Mathias von Schulenburg
al comando di milizie veneziane,
di schiavoni e di mercenari tedeschi, in
tutto 6mila uomini. I turchi schierano 120
navi e mettono Corfù sotto assedio e poi (8
luglio) sbarcano nei pressi di Ipsos 50mila
fanti e 3mila cavalieri. Lo stesso giorno la
flotta veneziana, comandata da Andrea Pisani,
incontra quella nemica fuori del
Canale di Corfù e benché inferiore di forze
si batte più volte contro le navi turche, finché
non riesce a sbarcare i soccorsi. Il 19 luglio
gli avamposti turchi raggiungono le
colline della capitale, dove si concentra la
difesa degli alleati veneto-austriaci, ma dopo
ripetuti tentativi e una battaglia aspra,
sono costretti a togliere l’assedio (22 agosto)
alla notizia dell’arrivo di navi pontificie
e di altri stati cristiani ed anche perché
hanno già perduto 15mila uomini, o, volendo
credere alla leggenda, perché si sono
convinti che le mura protette da una processione
di spiriti guidati da san Spiridione
sono imprendibili. A Venezia il Senato offrirà
(17 settembre) una lampada d’argento
alla Cattedrale di S. Spiridione a Trieste.
.11 luglio: incendio nell’isola di S. Giorgio
in Alga. Bruciano chiesa, convento e biblioteca.
.29 luglio: Andrea Tirali è nominato soprintendente
alle opere straordinarie dei
Lidi [1684].
.4 agosto: il 15enne Natalino Scarpa de’
Mutti di Pellestrina ha la visione della Beata
Vergine nella Chiesa di S. Vito e Modesto
di Pellestrina. In seguito egli entra in seminario
e diventa sacerdote (1725). Nel 1923
sulla facciata di una casa in Campo della
Chiesa [Pellestrina] viene murata una lapide
con la seguente iscrizione:
– MARIA SANTISSIMA – IL 4 AGOSTO 1716.
.5 agosto: il principe Eugenio di Savoia,
alleato di Venezia nella lotta contro i turchi,
vince a Petervaradino, in Ungheria, un
esercito tre volte più numeroso. Pochi giorni
dopo i veneziani costringono i turchi
che assediano Corfù a riprendere il largo
in gran disordine.
.19 ottobre: Andrea Pisani, capitano da
mar, annuncia il riacquisto di S. Maura.
.Un gruppo di profughi armeni provenienti
da Modone, caduta in mano turca,
arrivano in laguna, chiedono e ottengono
ospitalità: Pietro Manouk, detto Mechitar (il
Consolatore) guida i suoi 14 confratelli in
laguna per riunirsi alla comunità di monaci
armeni che esiste a S. Croce della Giudecca.
L’anno seguente, a simboleggiare la tolleranza
religiosa della Repubblica, i profughi
ricevono in affitto simbolico, di fatto in dono,
l’isola di S. Lazzaro (8 settembre 1717).
.Si creano cinque Procuratori di S. Marco:
Pietro Foscarini (9 febbraio), Giovanni
Francesco Querini (16 febbraio), Giovanni
Querini de ultra (8 marzo), Antonio Lando
(15 marzo) e Pietro Marcello (22 marzo).
1717
.18 febbraio: si delibera di innalzare a
Corfù una statua al maresciallo Schulenburg
per celebrare il suo valore militare
messo al servizio della Repubblica.
.25 febbraio: per i bisogni della guerra si
vendono anche le botteghe intorno al Campanile.
.17 maggio: si vendono le Procuratie
Nuove per far fronte alle spese di guerra.
.2 giugno: Bosnia, Montenegro e Dalmazia
invocano le armi veneziane.
.12 giugno: battaglia navale di esito incerto
presso Imbros in cui si distingue per
atti di valore Marcantonio Diedo.
.16 giugno: Lodovico Flangini, capitano
straordinario delle navi, pur vittorioso viene
ferito a morte presso Monte Santo.
.29 giugno: Angelo Zon è nominato 38°
cancellier grando.
512
.19 luglio: si combatte per otto ore nel
golfo di Pagania.
.1° agosto: dopo altri successi, Alvise Mocenigo,
provveditore generale in Dalmazia,
occupa la fortezza di Imoschi che i turchi
possedevano dal 1493.
.31 agosto: si istituisce la magistratura
straordinaria degli Inquisitori alla Cassa del
Consiglio dei X per indagare sui disordini
riscontrati nella gestione finanziaria e recuperare
le somme sottratte alla cassa.
.17 ottobre: tentativo di prendere Antivari,
il maggior porto del Montenegro.
.21 ottobre: riconquista di Prevesa.
.3 novembre: arriva a Venezia la notizia
della riconquista di Vonitza, che era stata
tolta ai turchi nel 1684, ma perduta nel
1714.
.Si creano due Procuratori di S. Marco:
Andrea Corner (21 gennaio) e Marcantonio
Giustinian (22 luglio).
1718
.3 gennaio: un colonnello e un capitano
del reggimento Schulemburg si sfidano a
duello al Leon Bianco, la famosa locanda ai
S. Apostoli. Entrambi si feriscono a morte.
.15 gennaio: le famiglie numerose forniscano
mozzi all’Armata; questi tocchino i
10 anni; a 15 siano marinai; a 18 vengano
ammessi alla Scuola di San Nicolò.
.17 febbraio: si decide di inviare Carlo
Ruzzini come plenipotenziario al Congresso
di Passarowitz (maggio-luglio) per stipulare
il trattato di pace con i turchi.
.21 luglio: Pace di Passarowitz. Nei pressi
di Belgrado si firma la pace fra l’Austria e la
Turchia mediata dall’Inghilterra e dall’Olanda
(alleate con la Germania e con Venezia).
Essendo il trattato basato sull’uti possidetis, la
Repubblica è costretta ad accettarlo. Finisce
l’impero marittimo di Venezia e finiscono le
guerre contro i turchi. La Repubblica rimane
513
stremata finanziariamente e per risollevarsi
comincia a tagliare le spese militari, perciò
da questo momento in poi eviterà i conflitti
europei dichiarando sempre la neutralità
non più armata, ma disarmata, che le garantirà
quasi 80 anni di pace ininterrotta e favorirà
il fiorire della grande civiltà veneziana
del Settecento, ricca di movimenti culturali,
letterari e artistici, ma che poi porterà alla
consegna della propria indipendenza al liberatore
Napoleone Bonaparte. Alla Repubblica
rimane il Dogado, composto dalla città
antica e dalle isole satelliti tra cui Giudecca,
S. Giorgio Maggiore, La Grazia, S. Clemente,
S. Spirito, Lazzaretto Vecchio, S. Lazzaro, S.
Servolo, Sant’Elena, S. Michele, S. Cristoforo
della Pace, S. Secondo, S. Giorgio in Alga.
Possiede poi le podesterie del circondario
[Murano, Torcello, Caorle, Malamocco,
Chioggia, Cavarzere, Loreo, Gambarare sono
dette podesterie perché amministrate da
un podestà] e il contado di Grado [amministrato
da un conte]. Rimane padrona della
terraferma veneta e di parte di quella lombarda:
il Polesine di Adria e Rovigo, le province
di Padova, Vicenza, Verona, Brescia,
Bergamo, Crema, Belluno, Feltre, Treviso,
oltre che della provincia del Friuli. Domina
infine su Istria, Dalmazia, alcuni porti albanesi,
sulle isole di Corfù, Santa Maura, Cefalonia,
Zante, Cerigo e sui reggimenti di
Prevesa e Vonitza [così detti perché perché
amministrati da un rettore].
.Luglio: grave siccità, che dissecca quasi
tutti i pozzi. L’unico a fornire acqua a tutto
il sestiere è quello del chiostro dei Frari.
.1° agosto: si abbandona Dulcigno giusto
il Trattato di Passarowitz.
.7 agosto: Gerardo Sagredo diviene procuratore
di S. Marco.
.21 novembre: perisce con molti nobili il
capitano generale da mar nella fortezza
vecchia di Corfù colpita da un fulmine.
.23 dicembre: ducale allo Scià di Persia
per raccomandargli i sudditi cattolici.
.La ricchissima famiglia bolognese dei
Grassi viene ascritta al patriziato veneziano.
I Grassi si erano trasferiti da Bologna a
Chioggia (1230) e adesso trasmigrano a Venezia
salendo agli onori del patriziato per
aver offerto alla Repubblica nell’ultima
I CAFFÈ DI PIAZZA S. MARCO
ovvero Botteghe di liquori e caffè
guerra Sotto contro le Procuratie i turchi 60 Vecchie: mila ducati d’argento.
alla Uno Corona dei discendenti, Angelo, edificherà
al un Leon magnifico Coronatopalazzo sul Canal Grande,
in Campo S. Samuele, sulle cui scale, a
all’Aquila Coronata
al Coraggio
documento alla Regina dei d’Ongheria propri figli, farà scolpire il
motto: alla Concordia Realtà Res Parvae Crescunt. Si tratta
del alla Palazzo SperanzaGrassi, costruzione classicheggiante
alla Viola realizzata Zotta [violaciocca] (per conto dei Grassi)
da Giorgio all’Arco Massari Celeste a partire dal 1749. Di
proprietà
al Redentor
in proprietà, il palazzo passa alla
società
Sotto
Snia
le Procuratie
Viscosa (1950)
Nuove:
e da allora diventa
al centro Melon di cultura, sede di importanti
stagioni alla teatrali Regina delle e di Amazzoni manifestazioni d’arte,
tra cui alla (1965) Regina la Imperatrice mostra sui di fratelli Moscovia Guardi.
Acquistato al Rinaldo dalla Trionfante Fiat (1983) e accuratamente
restaurato all’Angelo da Gae Custode Aulenti e Antonio Foscari
alla Generosità
tra il marzo 1985 e l’aprile 1986, s’impone
alla Fortuna
negli al anni Gran seguenti Visir come contenitore di
importanti alla Regina mostre. d’Inghilterra La nuova proprietà, infatti,
alla costituisce Venezia Trionfante la Spa Palazzo (poi Florian) Grassi, che
ha come alla finalità Diana istituzionale la promozione
e la realizzazione alla Sultana di attività culturali in campo
artistico
al Gran
e
Tamerlano
scientifico. Pontus Hulten, già
alla Pianta d’Oro
direttore del Beaubourg di Parigi, comincia
al Dose
con una all’Aurora prima Trionfante. mostra sui Futuristi (1986)
alla quale seguono negli anni successivi altre
interessanti Dalla parte esposizioni della Zecca che cercano di
sondare al Mondo le Civiltà d’Oro antiche (Fenici, Celti, Greci),
la alla Pittura Madonna fiamminga e olandese, l’Espressionismo,
aspetti dell’Arte del Novecento (An-
al San Nicolò
al Sant’Antonio
dy Wahrol, alla Volontà Marcel di Dio Duchamp, Amedeo Modigliani).
al Cavalier Nel 2005 San la Zorzi Fiat passa la mano e il
palazzo San passa Teodoro. ad un proprietario francese
all’80% (il settantenne François Pinault),
mentre [Cfr. il ASV, rimanente Mestieri è diviso e Arti 52] fra Comune e
Casinò. Subito dopo il passaggio di proprietà,
l’interno del palazzo è riallestito da Tadao
Ando e la prima mostra di questo nuovo
inizio sarà Where Are We Going? (aprileottobre
2006) con una scelta di opere provenienti
dalla ricca collezione del proprietario,
una linea seguita con Picasso, la joie de vivre,
1945-1948 (2006-07) e Sequence (2007), ovvero
pittura e scultura nella collezione di François
Pinault ...
1719
514
.29 agosto: Pietro Grimani viene eletto
procuratore di S. Marco.
.29 settembre: siano eletti tre Sindici
Inquisitori in Terraferma.
.Carlo VI d’Asburgo istituisce un porto
franco a Trieste e un altro a Fiume con la
ferma intenzione di sottrarre il traffico
mercantile al porto veneziano. A realizzare
completamente questa sua politica
commerciale sarà però la figlia Maria
Teresa attraverso una politica di esenzioni
e una serie di trattati commerciali con
l’impero ottomano (1747) e con le reggenze
di Algeri, Tunisi e Tripoli (1749). Nell’Adriatico,
poi, che non è più considerato
il Golfo di Venezia, anche Ancona tenterà
di fare concorrenza alla Serenissima
Repubblica [v. 1732].
.15 dicembre: fuoco in Corte Nuova nel
sestiere di Castello, muoiono tre persone.
1720
.29 febbraio: scavo di un canale dal
Porto di Lido a quello di Malamocco che
verrà completato nel 1726.
.1° aprile: Alvise Mocenigo viene eletto
procuratore di S. Marco.
.17 aprile: regata in onore del principe
ereditario di Modena.
.23 luglio: gli affittacamere si registrino
alla Sanità e diano in nota gli ospiti; non
tengano più di due letti per stanza, ciascuno
per due persone.
.29 luglio: gli speziali da medicine siano
approvati dalla Sanità.
.24 ottobre: la Merceria viene dotata di
fanali di illuminazione e pochi mesi dopo
(11 febbraio 1720) anche le calli principali.
.8 dicembre: crolla, provocando quattro
vittime, il Ponte della Veneta Marina [sestiere
di Castello]. Ricostruito, tornerà a crollare,
ancora senza vittime, il 19 marzo 1775.
.29 dicembre: sotto le Procuratie Nuove
in Piazza S. Marco apre il locale alla Venezia
Trionfante (poi Caffè Florian) dal nome del
suo primo titolare, Florian Francesconi.
L’anno si chiude e si può registrare il ritorno
definitivo della moda della parrucca.
Tre anni dopo a fianco del Florian aprirà un
nuovo caffè, all’insegna dell’Aurora Trionfante
(poi Caffè Aurora) di cui si dice che «li
vaselami, li piattini [...] e li piatti [...] li era
de arzento masicio ...». Il successo del caffè,
la bevanda che aveva fatto la sua apparizione
secoli prima alla Mecca (1400) e poi
(1554) a Costantinopoli, da dove il bailo
Gio. Francesco Morosini informava che «di
continuo stanno li Turchi a sedere [...] e
usano bere pubblicamente [...] un’acqua
negra bollente [...] la quale ha la virtù di far
stare l’homo svegliato», approdava anche a
Venezia nel 1683 in un locale sotto le Procuratie
Nuove chiamato All’Arabo. A quel
515
tempo i locali che si sarebbero chiamati
caffè vendevano acquavite ed anche ghiaccio
e si chiamavano Botteghe da Acqua. In
seguito apriranno altri importanti ritrovi
intorno alla Piazza, tra cui il Quadri (dal
nome del primo proprietario emigrato da
Corfù, G. Quadri), il Caffè alla Minerva in
Merceria dell’Orologio, il Caffè alla Nave in
Calle Larga S. Marco (per la consuetudine
di tenere nei giorni del Carnevale a fianco
del banco un barile da nave dove raccogliere
le mance), il Caffè dei Specieti a S. Marco
(per via dei piccoli specchietti incollati al
soffitto), il Caffè dei Secretari in Calle degli
Specchieri (perché ritrovo dei Segretari
della Serenissima). Questi locali prolifereranno
a tal punto che nel 1759 il Senato
decreterà (4 ottobre 1759) che non vi siano
nella Dominante più di 206 caffè, 99 tra S.
Marco e Rialto e 107 nel resto della città.
.Dicembre: il tipografo-editore Domenico
Lovisa delinea il Gran teatro delle pitture
e prospettive di Venezia, ovvero la raccolta
delle principali vedute e pitture che
si trovano a Venezia.
.Dicembre: Andrea Cominelli progetta il
magnifico Palazzo Labia [sestiere di Cannaregio]
edificato dai Labia, ricchi mercanti di
origine catalana entrati durante la guerra di
Candia nel novero delle famiglie patrizie
veneziane dietro l’esborso di 100 mila ducati.
I Labia non badano a spese per l’arredo
del palazzo, fatto affrescare dal Tiepolo. In
seguito si racconterà che qui, uno dei proprietari,
dopo un pranzo con importanti
ospiti, abbia fatto gettare le posate d’oro in
canale e che egli, alla reazione stupita dei
suoi ospiti, abbia esclamato: «Le abia, o non
le abia, sarò sempre Labia». Si crede però
che nell’occasione una rete sotto il canale ne
garantiva il successivo ripescaggio. Ai Labia,
in particolare ad Antonio Labia, si deve
anche la costruzione di un piccolo teatro in
legno sulla fondamenta del palazzo per un
pubblico di soli invitati.
.A Palazzo Grimani ai Servi, nel sestiere
di Cannaregio, viene allestito un piccolo
teatro per marionette per mettere in scena
opere in musica eseguite da patrizi dilettanti.
Il teatrino sarà trasferito nel Museo di
Ca’ Rezzonico.
1721
.24 marzo: la città compie 1300 anni e il
giorno successivo, nella Chiesa di S. Marco
il doge Giovanni Corner celebra l’inizio
del nuovo secolo di vita.
1722
.4 marzo: incendio a S.M. Formosa nella
grande taverna, o magazen, chiamata Mondo
Novo.
.12 agosto: muore il doge Giovanni Corner
ed è sepolto nella Chiesa dei Tolentini.
.Si elegge Alvise Mocenigo III, 112° doge
(24 agosto 1722-23 maggio 1732). Ha 60
anni, è considerato l’eroe di Dalmazia per il
valore dimostrato nella conquista della fortezza
turca di Imoschi [v. 1717], ma di fatto,
come doge, è uno dei continuatori della
politica di neutralità disarmata proclamata
dalla Repubblica nei conflitti armati. Durante
il suo dogado il pavimento di Piazza S.
Marco verrà rifatta non più in mattoni ma
con lastre di trachite [v. 1723], il Bucintoro
sarà ricostruito e si istituirà per decreto il
codega, ovvero l’uomo con lanterna che di
notte, dietro compenso, accompagna a casa
le persone sprovviste di lume [v. 1397].
.2 novembre: nasce la Piazzetta dei Leoni
o dei Leoncini perché vi sono collocati due
Leoni di marmo rosso di Verona, scolpiti da
Giovanni Bonazza per commissione del
doge Alvise Mocenigo. In origine si chiama
Piazzetta delle Erbe, perché vi si tiene il mercato
degli erbaggi, ma è poi conosciuta anche
come Piazzetta di S. Basso per via della
vecchia Chiesa di S. Basso eretta nel 1076 e
chiusa nel 1810 e quindi sconsacrata. La
Piazzetta è rialzata di oltre mezzo metro da
Andrea Tirali per difendere il pozzo che sta
nel mezzo e che è considerato il più profondo
della città, «sebbene la sua acqua
non sia molto buona».
1723
.27 febbraio: Andrea Tirali disegna il
nuovo e definitivo selciato di Piazza S.
Marco e dà inizio ai lavori che si concluderanno
soltanto il 29 luglio 1735. La pavimentazione
viene fatta con lastre di trachite,
cioè la pietra vulcanica dei Colli Eu-
516
ganei, che sostituisce i
vecchi mattoni disposti
a spina di pesce tradizionalmente
usati per
coprire gli spazi pubblici,
come si potrà ancora
vedere nel 21° secolo in
alcune corti.
.8 maggio: i pozzi
pubblici restino coperti e
le chiavi siano custodite
per la notte dai Capicontrada.
.Gli scultori chiedono
e ottengono che la loro arte liberale sia separata
dalle altre meccaniche, che non si confonda
lo scultore con il tagliapietre ...
.Nel corso dell’anno si creano due Procuratori
di S. Marco: Giovanni Priuli (24
gennaio) e Giovanni Emo (16 novembre).
1724
.26 gennaio: i medici siano laureati a
Padova o nel Collegio di Venezia.
.23 marzo: i sacerdoti non vestano abiti
impropri.
.10 maggio: posa della prima pietra di
Ca’ Corner della Regina [sestiere di S. Polo],
sul Canal Grande, opera di Domenico Rossi.
Spentosi l’ultimo dei Corner, il sacerdote
Caterino, il palazzo diventerà, dopo alcuni
passaggi, di proprietà dell’Ente Biennale
che nel 1975 vi trasferirà l’Asac (Archivio
Storico delle Arti Contemporanee). È detto
Ca’ Corner della Regina perché nel preesistente
palazzo dei Contarini, distrutto per
far posto al nuovo, era nata (1454) Caterina
Corner, poi regina di Cipro (1472) per eredità
matrimoniale.
.24 maggio: Pier Francesco degli Orsini,
duca di Gravina, che 19enne aveva vestito
l’abito nel Convento di S.
Domenico di Castello
(1668), diventa papa
Benedetto XIII.
.28 giugno: un certo
Carlo Bertelli per aver
bestemmiato oscenamente
in pubblico viene
condannato alla berlina
e al taglio della lingua.
.22 luglio: si fonda la Letteraria Universale
Società Albrizziana, poi accolta sotto la
protezione del Senato.
.21 settembre: sia mantenuta in efficienza
la fortezza di Palmanova, costruita dalla
Repubblica tra il 1593 e il 1599, poi arricchita
con una seconda cerchia di fortificazioni
tra il 1658 e il 1690. Una terza cerchia
di fortificazioni sarà realizzata da Napoleone
tra il 1806 e il 1813.
1725
.16 febbraio: Giovanni Maria Vincenti è
nominato 39° cancellier grando.
.2 maggio: muore il patriarca Pietro
Barbarigo e al suo posto viene eletto Mario
Gradenigo.
.1° giugno: si ritiene che le valli da pesca,
quell’interfaccia tra la terraferma e la laguna
a ridosso del margine di gronda, siano
dannose al regime lagunare e quindi se ne
ordina l’abolizione. Esse, che peraltro sono
una risorsa naturale ed economica preziosa
per la loro grande produttività alimentare,
vengono dapprima censite e se ne conteranno
24. Si constaterà che in genere i proprietari,
per difenderle dall’inquinamento, avevano
costruito arginature fisse e posto in
opera delle chiuse azionate a piacimento.
Oltre 200 anni dopo, a seguito dell’alluvione
del 1966, esse rientrano nel dibattito sulle
acque alte. Alcuni esperti si schierano a
favore della loro riapertura, sostenendo che
consentirebbe di abbassare di almeno 9-10
cm le acque alte in Centro storico, mentre il
Consorzio Venezia Nuova sosterrà che un
simile beneficio oscillerebbe intorno a un
solo cm ... Nel 21° sec. il dibattito continua
ancora.
.3 agosto: fuoco a S. Marcuola al Ponte
dell’Aseo.
.Nell’isola di S. Servolo, i Fatebenefratelli
dell’Ordine Ospedaliero di San Giovanni di
Dio, costruiscono il convento e l’ospedale
(che poi diventa psichiatrico) su progetto
di Giovanni Scalfarotto. Il nome Fatebenefratelli
nasce dall’abitudine del fondatore e
dei primi compagni di invitare i benefatto-
517
ri a collaborare economicamente alle opere
di carità dell’ordine dicendo: “Fate del bene
a voi stessi, fratelli, per amore di Dio!”
L’ordine nasce nella prima metà del 16° sec.
ad opera di un laico spagnolo che dedicò la
sua vita alla cura dei malati, dei poveri e
delle prostitute, ma solo a partire dal 1572
diventa una comunità religiosa che adotta
la regola di sant’Agostino e professa i voti
di povertà, castità ed obbedienza, nonché
quello di assistere gli infermi. Il merito di
aver avviato la diffusione dell’ordine fuori
dalla Spagna fu di fra’ Pietro Soriano, che
nel 1571 aveva guidato un piccolo gruppo
di confratelli nella battaglia di Lepanto, organizzando
l’assistenza infermieristica sulle
galee. Verso il 1572 egli aprì un ospedale a
Napoli e ben presto altri sorsero in tutta
Italia. A Venezia i Fatebenefratelli erigeranno
tra l’altro, nel 1963, l’Ospedale Fatebenefratelli
presso la Chiesa della Madonna dell’Orto
[sestiere di Cannaregio].
.Si alza, in mezzo al Campo S. Margherita,
la Scuola dei Varoteri (pellicciai).
1726
.23 luglio: nasce Ludovico Manin, che
sarà l’ultimo doge di Venezia.
.28 novembre: viene ribadito un precedente
divieto di accumulare rifiuti o sistemare
bancarelle accanto ai pozzi pubblici.
.Si completa finalmente il Canale di
Santo Spirito. I lavori erano addirittura iniziati
nel 1547: serve per collegare l’Arsenale
con il Porto di Malamocco.
1727
.20 marzo: si rinforzino gli argini dei
fiumi, specie quelli dell’Adige.
.6 novembre: clamorosa decapitazione
del conte Domenico Altan, un avventuriero
friulano già bandito (1725) perché baro, ma
poi aveva ucciso con un colpo di trombone
il soprintendente alle artiglierie (4 gennaio
1726). Catturato, processato e condannato,
prima di perdere la testa arringa il popolo
con considerazioni morali e sociali e conclude
i suoi ultimi istanti di vita con un
famoso «Popolo, addio!» poi ‘celebrato’ da
una raccolta di sonetti.
.31 dicembre: acqua alta
sino ai gradini dell’altar
maggiore di S. Antonin a
Castello. Si rinnova
l’Ospizio dei Catecumeni.
.Nel sestiere di
Dorsoduro, in Campo dei
Carmini, viene allestito
all’interno di una abitazione privata, a Ca’
Guoro (civico 2615), il Teatro Santa
Margherita, cioè un teatrino per opere in
musica.
1728
.12 gennaio: accantierato il 23 novembre
1722, completato nel 1727, viene adesso lanciato
in acqua l’ultimo Bucintoro, il più famoso
e magnifico «naviglio monumentale
che vi fosse al mondo», vera e propria reggia
sulle acque, il simbolo dello splendore
della Serenissima [v. 1311].
.28 febbraio: si faciliti il commercio dei
panni con la Germania.
.13 maggio: il Senato dona al papa una
reliquia del braccio di santa Lucia.
.Maggio: nel corso del restauro della
Scala dei Giganti di Palazzo Ducale le statue
di Marte e Nettuno vengono riconosciute
opera del Sansovino.
.16 agosto: il musicista Benedetto Marcello
sta assistendo alla santa messa nella
Chiesa dei S. Apostoli quando la lastra sepolcrale
sotto i suoi piedi cede e lui si ritrova
sprofondato in una tomba. L’episodio
avrà una grande influenza sul suo stile di
vita e sul suo umore anche perché due
secoli prima un suo omonimo antenato era
stato sepolto nella Chiesa di S. Andrea nell’isola
della Certosa e durante la notte i padri,
sentendo dello strepito provieniente dalla
tomba, l’avevano aperta, trovando il Marcello
più vivo che mai.
.18 ottobre: incendio in Calle de la Bissa.
.2 dicembre: nella notte si verifica un
imponente incendio in Arsenale.
.Dicembre: il padre camaldolese veneziano
Angelo Calogerà (1669-1768), bibliotecario
nel convento dell’isola di S. Michele
e in seguito priore a S. Giorgio Maggiore,
inizia la Raccolta d’Opuscoli Scientifici e Filologici
con l’appoggio di Antonio Vallisneri,
medico e biologo, raccolta che continuerà
fino al 1762, innescando lo sviluppo della
divulgazione scientifica a Venezia.
1729
.11 gennaio: escavo del Canal Grande.
.20 gennaio: i titolari si facciano iscrivere
nell’apposito Libro d’Oro.
.18 aprile: Barbon Morosini viene eletto
procuratore di S. Marco.
.Ludovico Ughi realizza la sua Pianta
Ortogafica di Venezia in 20 lastre di rame
(conservata al Museo Correr).
.Dicembre: viene pubblicata l’ultima
edizione degli Statuti.
1730
.12 febbraio: muore il pittore Luca Carlevarijs
(1663-1730), figlio d’arte, capofila
dei vedutisti veneziani, il primo ad usare a
Venezia la ‘camera oscura’, un apparecchio
che mediante un gioco di specchi fornisce
una precisa visione prospettica. Nel 1703
aveva pubblicato un volume di 104 incisioni
all’acquaforte di vedute veneziane, intitolato
Fabbriche veneziane.
.11 marzo: muore a S. Simeon Grande,
sulla Riva de Biasio, la duchessa di Baviera
Teresa Cunegonda, figlia del re di Polonia
Giovanni III Sobieski
.Muore il pittore bellunese Marco Ricci
(1676-1730), che a 40 anni si era trasferito a
Venezia presso lo zio Sebastiano Ricci. Il
suo segno distintivo è rappresentato dal
carattere preromantico che egli dà al paesaggio,
anticipando Piranesi e Guardi.
.Giuseppe Briati dopo
aver trascorso tre anni di
apprendistato in Boemia
torna a Venezia e introduce
l’arte di trasformare il
vetro in cristallo in una
piccola fornace a Murano.
I muranesi però reagiranno
alla novità temendone
la concorrenza e lo scacceranno
nottetempo armi in
mano. Briati riceverà dalla
518
Repubblica l’autorizzazione a trasportare la
sua fornace in centro storico ai Carmini
(1739) sulla fondamenta detta poi Fondamenta
Briati.
1731
.19 maggio: feste durate tre giorni per la
canonizzazione di san Pietro Orseolo.
.5 giugno: le bevande gelate di nuova invenzione
devono essere approvate dalla Sanità.
.8 luglio: gli Avvocati dei Prigionieri non
esercitino altra carica e siano assistiti da un
procurator criminale.
1732
.6 marzo: resti proibita come per il passato
l’importazione di manifatture estere.
.18 marzo: non si tollerino ventagli troppo
lussuosi.
.23 maggio: muore il doge Alvise Mocenigo
III ed è sepolto nella Chiesa di S. Giovanni
e Paolo nella tomba di famiglia. La sua
morte fa interrompere la Festa della Sensa e
la famosa Fiera.
.23 maggio: si decide di estendere l’illuminazione
delle strade a tutta la città [v.
1795].
.Si elegge il 113° doge. È Carlo Ruzzini
(2 giugno 1732-5 gennaio 1735). Ha 79 anni.
È stato ai vertici della diplomazia veneziana,
già impegnato pur senza successo nelle
trattive con i turchi a Carlowitz (1699) e
Passarowitz (1718).
.5 giugno: Carlo Pisani viene eletto procuratore
di S. Marco.
.11 luglio: limitazioni alla costituzione
di nuove Scuole, contandosene oltre 290.
.Il papa Clemente XII (1730-40), decide
di fare concorrenza alla Repubblica e istituisce
un porto franco ad Ancona.
.Muore il bellunese Andrea Brustolon
(1662-1732), geniale intagliatore veneto,
l’interprete maggiore del mobile barocco
italiano, che diede vita ad uno stile Brustolon.
Soggiornò a Roma e sentì l’influenza
del Bernini riproponendo su legno la concezione
della miglior scuola di scultura
barocca. Delle sue numerose opere realizzate
a Venezia, oltre ai superbi esemplari
di mobili in mostra a Ca’ Rezzonico, va
ricordato il reliquario della sagrestia della
519
Chiesa dei Frari.
1733
.7 febbraio: il 14 gennaio sia festa di Palazzo
in onore di san Pietro Orseolo già
doge di Venezia (976-978), canonizzato il 9
maggio 1731, le cui reliquie arrivano in
laguna dalla Francia: tre ossa della gamba
sinistra poi conservate nella Chiesa di S.
Marco.
.24 marzo: si decide di chiudere il terrazzo
della Loggetta del Sansovino con un
elegante cancello in bronzo, opera di Antonio
Gai (1735-37).
.31 dicembre: convenzione difensiva
con l’imperatore in caso di attacco turco.
1734
.5 aprile: prima estrazione del rinnovato
Gioco del Lotto, nato con un decreto del 14
gennaio 1733 e ben diverso dalle edizioni
del 1521 e del 1715. Il nuovo gioco va a beneficio
di «novanta dongelle nubili, da scegliersi
da Parochie, Ospitali e luoghi Pij
della città da imbossolarsi nella giornata
d’estrazione del Lotto», ma anche per sostenere
le spese legate all’illuminazione
pubblica. Cinque magistrati sorvegliano la
regolarità delle operazioni. Ogni anno, dal
1734 a tutto il 1758, si fanno nove estrazioni
di cinque nomi di ragazze. Dal 1759 al
1776 le estrazioni salgono a dieci e poi anche
a undici e persino a dodici [Cfr. Tassini
514]. Questo sistema di gioco resta invariato
sino alla prima dominazione austriaca
(1798-1806). Introdotte in città sin dal 1521,
le lotterie erano date in appalto, ma adesso
sono gestite direttamente dallo Stato. Gli
uffici del Lotto hanno sede a Palazzo Donà,
vicino al Ponte di S. Maria Formosa,
chiamato anche Ponte dell’Impresa.
.29 aprile: i sarti si rifiutino di lavorare
stoffe contrabbandate dall’estero.
.15 maggio: muore a Venezia il pittore
bellunese Sebastiano Ricci (1659-1734), trasferitosi
in laguna come apprendista nel
1671. Qui sembra abbia messo incinta una
ragazza e per evitare di sposarla avrebbe
tentato di avvelenarla. Non riesce nel suo
intento, ma viene accusato di tentato omicidio
e imprigionato. In seguito è liberato
ed emigra a Bologna. Viaggia moltissimo
per lavoro. Di tanto in tanto ritorna a Venezia,
dove, poco prima di morire, dipinge le
due pale di S. Rocco.
.13 luglio: si proibiscono i giochi d’azzardo
(dadi, bassetta, faraone, tressette,
zecchinetta e altri) e specialmente il biribis
(o biribissi), gioco dal quale deriva la posteriore
roulette: il tavolo da gioco è diviso in
70 caselle e i giocatori fanno le loro puntate;
chi tiene il banco estrae un numero come
a tombola e quello vincente riceve 64
volte la posta.
.31 luglio: le mendicanti che conducono
mala vita siano condannate alla berlina.
.14 novembre: muore il patriarca Marco
Gradenigo (14 novembre) e al suo posto
viene eletto (20 novembre) Francesco Antonio
Correr, già provveditor generale da
mar, poi cappuccino.
1735
.5 gennaio: muore il doge Carlo Ruzzini.
È sepolto nella Chiesa degli Scalzi.
.Si elegge Alvise Pisani, 114° doge (17
gennaio 1735-17 giugno 1741). Ha 71 anni,
appartiene alla famiglia dei Pisani di Santo
Stefano, ramo cadetto dell’omonima famiglia,
ed ha percorso tutte le tappe del cursus
honorum veneziano: ha ricoperto la carica
di savio agli ordini, consigliere del doge,
ambasciatore in Francia. Per celebrare l’elezione,
la famiglia del doge affida a Girolamo
Frigimelica la costruzione di Villa Pisani
nella campagna di Stra (1736-1756), ma poi
il progetto sarà abbandonato a causa dei
costi esorbitanti per essere ripreso e completato
alcuni anni dopo da Francesco Maria
Preti. Infatti, la costruzione, iniziata in
occasione della nomina a doge di Alvise
sarà ultimata entro la prima metà del secolo,
poi continuamente abbellita da pittori e
scultori per tutto il Settecento. Un vero Palazzo
Ducale in terraferma. Nel 1797 la villa
viene acquistata da Napoleone, che vi
soggiornerà una sola notte e poi la regalerà
al figliastro, Eugenio Beauharnais. Con
l’avvento dell’Austria, la villa ospiterà altri
regnanti e fra questi l’imperatore d’Austria
Francesco Giuseppe, l’imperatore del
Messico Massimiliano d’Austria, Anna
520
Maria di Savoia, Gustavo III di Svezia,
Carlo IV di Spagna. Dal 1866 la villa diventa
di proprietà dello stato italiano.
.5 marzo: Marco Foscarini è nominato
storiografo pubblico.
.12 aprile: si delibera di eleggere tre Revisori
e Regolatori dei Reggimenti.
.20 dicembre: sia sorvegliato il console
in Napoli, che vorrebbe trapiantare colà
l’industria vetraria.
.Nel corso dell’anno si creano due Procuratori
di S. Marco: Daniele Bragadin (20
gennaio) e Zaccaria Canal (20 aprile).
1736
.Il ragionato Girolamo Costantini attenda
alla compilazione del primo bilancio di fatto.
.19 marzo: fuoco nelle Procuratie Vecchie.
.7 giugno: non si usino farine adulterate.
.27 giugno: Alvise Mocenigo viene eletto
procuratore di S. Marco.
.15 agosto: nel pozzo di Campo S.
Francesco della Vigna si trova il cadavere
di un uomo forse suicida.
.17 novembre: si ordina ai marinai di evitare
ogni pretesto di incidenti con i turchi.
.Istituzione di un porto franco a Venezia:
si stabilisce una modica tariffa unica per
l’importazione ed esportazione delle merci.
.L’intellettuale veronese Scipione Maffei
presenta alla Repubblica un saggio intitolato
Consiglio politico. Egli vi analizza la linea politica
di Venezia, individuandone la debolezza
nell’isolamento nel quale essa ha tenuto
la classe dirigente delle città di terraferma.
A raccogliere il senso di queste osservazioni
sarà in seguito un altro veronese, il poeta Ippolito
Pindemonte: di ritorno dalla Francia
insieme allo scrittore Vittorio Alfieri, testimone
della costituzione degli Stati Generali e
della presa della Bastiglia (14
luglio 1789), Pindemonte assisterà
anche agli avvenimenti
militari provocati dai francesi
che si stanziano a Verona (1°
giugno 1796) e scriverà una
lettera-riflessione alla Serenissima,
invitandola a dotarsi di
un esercito costituito anche da
cittadini in armi capaci di
difendere la propria neutralità
e scoraggiare l’espansione delle grandi potenze
europee. Le osservazioni di Maffei e le
riflessioni di Pindemonte esprimono un malcontento
condiviso dai membri della classe
dirigente di terraferma nei confronti della
Repubblica.
.Iniziano i piani per rendere i vascelli veneziani
in grado di difendersi da soli contro
i pirati della Barberia, equipaggiandoli con
un numero maggiore di cannoni, ma la
soluzione più pratica sarà quella di pagare
il pizzo per la protezione al bey (o beì) di
Tunisi e ad altri potentati della costa nordafricana;
infatti, il problema della pirateria
sarà temporaneamente risolto tra il 1763-65,
quando la Repubblica rinegozierà una nuova
serie di accordi per pagare la protezione
dei governanti di Tripoli, Tunisi, Algeri e
Marocco: in poco tempo il volume di traffico
aumenterà notevolmente.
.Andrea Pini da Belluno viene decapitato
e poi bruciato per essersi finto prete e
parroco, e averne esercitato il ministero.
1737
.12 gennaio: siano rinnovate anagrafi,
perticazioni e disegni dei feudi dello Stato.
.23 gennaio: privilegio a Giuseppe Briati
per una distinta qualità di cristalli.
.23 febbraio: a S. Cassian [sestiere di S.
Polo] s’incendia una casa.
.2 marzo: si raccomanda ai Provveditori
alla Sanità di controllare la fabbricazione
della Teriaca (o Theriaca), il più famoso farmaco
dell’antichità, composto da moltissimi
ingredienti ed usato, oltre che come antidoto
contro il morso dei serpenti, anche
come rimedio a svariate malattie: «La si dà
agli agitati, agli ipocondriaci, ai dispeptici,
ai ‘febbrosi’. È anche il medicamento favorito
degli ‘umoristi’ o medici d’umori. La
sua composizione è una miriade di prodotti:
gomma arabica, incenso, pepe, cinnamomo,
finocchio, petali di rosa, vino di Creta,
‘agrarico minerale, oppio e più di sessanta
erbe medicinali che si lasciano macerare
per sei mesi» [Guerdan 129]. A Venezia, la
preparazione è circondata dalle cure più
diligenti e perché essa abbia sempre composizione
costante e non sia falsificata, la
Repubblica fornisce precise disposizioni le-
521
gislative. In seguito la Teriaca, dopo essere
stata considerata per secoli una panacea
universale, cadrà nell’oblio.
.24 agosto: il matematico della Repubblica,
Bernardino Zendrini, riferisce sul restauro
del Campanile di S. Marco.
.16 dicembre: clamorosa aurora boreale.
.Muore a Venezia l’architetto ticinese
Domenico Rossi (1657-1737) che svolse la
sua attività in laguna, lasciandovi una testimonianza
di transizione tra il tardo barocco
e il neoclassicismo: facciata della Chiesa di S.
Stae (1709), Ca’ Corner della Regina (1724),
interno della Chiesa dei Gesuiti (1714-29).
.In quest’anno, attorno ad un tavolo del
Caffè Florian potrebbero «ritrovarsi ‘fisicamente’
i rappresentanti delle arti più diverse,
tutti veneziani: dai pittori G. Antonio
Pellegrini (62 anni), Rosalba Carriera (62), G.
Battista Piazzetta (54), G. Battista Tiepolo
(41), il Canaletto (40), Pietro Longhi (35),
Francesco Guardi (25), Bernardo Bellotto
(17), agli architetti Andrea Tirali (80), Giorgio
Massari (49), Tommaso Temanza (32), G.
Battista Piranesi (18), agli scultori Antonio
Corradini (69), Giovanni Marchiori (41),
Gianmaria Morlaiter (38); dai compositori
Tommaso Albinoni (67), Antonio Vivaldi
(59), Benedetto Marcello (51), Baldassarre
Galuppi (31), ai commediografi Carlo Goldoni
(30) e Carlo Gozzi (18) e poi ancora
scrittori, storici e critici d’arte come Antonio
Maria Zanetti il Vecchio (58), Carlo Lodoli
(47), Giacomo Casanova (32), Francesco
Algarotti (25). Probabilmente in nessuna altra
città d’Europa, fosse pure Parigi o
Londra, tanti talenti e a tale livello avrebbero
potuto incontrarsi nello stesso momento»
[Salvadori 43].
.Muore l’architetto veneziano Andrea
Tirali (1657-1737), che ha costruito moltissimo.
Suo è anche il disegno della pavimentazione
con le greche di Piazza San Marco.
1738
.8 febbraio: si delibera che i bilanci delle
pubbliche casse e quelli generali siano redatti
su moduli a stampa.
.20 febbraio: regolazione del Bancogiro.
.Maggio: con la bolla In eminenti, il papa
Clemente XII scomunica la massoneria, che
in seguito apre a Venezia (intorno al 1746)
una prima loggia. Ad essa sono collegati in
modo diverso personaggi come il cosmografo
Francesco Griselini, Carlo Goldoni, Giacomo
Casanova. Con l’avvento della seconda
dominazione austriaca il governatore civile
e militare Enrico di Reuss Plauen emanerà
un decreto (settembre 1814) che proibirà la
costituzione di qualsiasi società segreta, ma
tali organizzazioni continueranno a formarsi
almeno fino alla rivoluzione del 1848-49.
.2 giugno: la regina del Regno di Napoli
percorre il Canal Grande lussuosamente
addobbato in suo onore.
.28 agosto: nel Palazzo
Bartolini sulla Fondamenta
della Madonna dell’Orto al
civico 3494 divampa un furioso
incendio.
.4 dicembre: i rettori di
città limitrofe a Stati esteri
presentino, tornando dalla
missione, una relazione sui
confini.
.Primo esperimento di difesa dal mare
con le pietre, preludio al successivo sorgere
dei murazzi per merito di Bernardino
Zendrini [v. 1744].
.Maria Amalia, arciduchessa d’Austria,
poi moglie dell’imperatore Carlo VII, visita
Venezia e alloggia in una locanda di Rialto.
1739
.22 gennaio: duello a S. Giovanni Battista
(alla Giudecca) fra i nobili Emilio
Arnaldi, che Arnaldi subisce una leggera
ferita, e G. Alvise Barzizza. Il fatto desta
rumore, essendo uno dei pochi successi in
città: Arnaldi viene assolto, ma Barzizza e il
padrino della contesa sono condannati al
bando.
.27 gennaio: Michiel Morosini porta per
primo un ombrello a Venezia, oggetto che
diventa presto di uso comune.
.8 marzo: s’incendia il Palazzo Priuli
Scarpon a S. Felice [sestiere di Cannaregio].
.18 aprile: si ordina di rinnovare la redecima
della città dopo l’ultima del 1711.
.29 aprile: si vietano i duelli.
.28 luglio: arriva a Venezia, col cugino
Loppin de Montmort , il giovane Charles de
Brosses, futuro primo presidente del parlamento
di Digione, abile uomo politico, magistrato,
filosofo e storico. Elogia e magnifica
il Burchiello.
.5 settembre: gli ebrei portino un cappello
rosso come segno distintivo.
.27 dicembre: Nicolò Venier viene eletto
procuratore di S. Marco.
.30 dicembre: doni al
principe di Polonia e
Sassonia.
.24 luglio: muore
Benedetto Marcello (1686-
1739), compositore e
musicista veneziano,
discendente da una delle
famiglie più antiche.
Abitava a S. Marcuola
[sestiere di Cannaregio] in
un palazzo sul Canal
Grande. Diede il meglio
522
del suo ingegno nella musica, ma coltivò
anche la poesia, esercitò l’avvocatura, passò
in magistratura ed ebbe diversi incarichi,
poi fece parte del Consiglio dei XL (1716-
30). Negli anni della maturità compose i
suoi migliori lavori, tra cui l’operetta lirica
Il teatro alla moda o sia metodo sicuro, e facile
per ben comporre, & eseguire l’opere italiane in
Musica all’uso moderno (una satira in cui
mette in berlina il malcostume e le incongruenze
imperanti nel mondo teatrale) e
l’Estro poetico armonico, dove mette in musica
una parte dei Salmi.
.La Scuola di Nautica, fondata nel 1683 per
la formazione dei capitani di nave, prevede
da quest’anno un esame finale affidato a un
professore dell’università di Padova. Si stabilisce
così per la prima volta un legame tra
un ateneo ed una scuola secondaria.
.Arriva a Venezia il mercante di stampe
Joseph Wagner, che darà vita alla Società di
incisori, un importante laboratorio di incisione
in Campo S. Zulian [sestiere di S.
Marco], nel quale, tra gli altri, inizia a lavorare
anche Giambattista Piranesi.
1740
.5 gennaio: muore il musicista Antonio
Lotti (1667-1740), maestro di cappella a S.
Marco, e viene sepolto a S. Geminiano.
Suoi allievi furono Baldassarre Galuppi e
Benedetto Marcello. Autore di numerose
opere, il suo nome resta legato alla musica
sacra che per suo merito segnò il ritorno
alla polifonia vocale classica.
.18 novembre: incendio nella canonica
di S.M. Formosa.
.19 novembre: la Repubblica riconosce il
duca di Savoia come re di Sardegna.
.Uccide tre fanciulli per rubar loro le fibbie
delle scarpe. È decapitato e squartato.
1741
.16 febbraio: il Convento del Redentore
danneggiato da un turbine.
.17 maggio: muore Francesco Antonio
Correr, patriarca di Venezia. Gli succede
Alvise (o Aloysius) Foscari (25 maggio).
523
.17 giugno: muore improvvisamente il
doge Alvise Pisani ed è sepolto nella Chiesa
di S. Andrea del Lido. Le sue ceneri vengono
disperse quando la chiesa sarà sconsacrata
(1810) per essere adibita ad usi militari
e poi demolita.
.27 giugno: la casa di riposo Ca’ di Dio
sia riservata alle nobili e cittadine originarie
[v. 1623].
.Si elegge Pietro Grimani, 115° doge (30
giugno 1741-7 marzo 1752). Ha 64 anni.
.3 luglio: Marco Foscarini viene eletto
procuratore di S. Marco.
.28 luglio: muore a Vienna a 63 anni il
grande compositore e violinista veneziano
Antonio Vivaldi (1678-1741), per oltre 35 anni
insegnante e maestro di cappella del Conservatorio
della Pietà, una delle migliori scuole
di musica di Venezia assieme all’Ospedale
degli Incurabili (chiuso nel 1785), all’Ospedale
dei Derelitti (più brevemente Ospedaletto), e
ai Mendicanti (spariti dopo la fine della Repubblica,
1797). Quattro scuole, quindi, sostenute
da cittadini (ovvero borghesi) e aristocratici,
usate anche come ospizi dai pellegrini
che si recavano in Terrasanta e poi trasformate
in istituti di accoglienza per le
orfanelle provenienti da tutto il Veneto per
essere educate alla musica e al canto (le migliori
addestrate alla direzione dell’orchestra)
e sulle quali vigila un maestro eunuco;
le provette aiutano i docenti nell’insegnamento
alle novizie e, celate di là dalle ferree
e fitte grate delle cantorie nella chiesa
annessa alla sede dell’ospizio, le sere del
sabato e della domenica danno anche concerti
sempre affollatissimi. A dominare su
tutte queste scuole è la Pietà, soprattutto da
quando viene assunto Antonio Vivaldi dapprima
come maestro di coro e più tardi come
maestro dei concerti, i quali sono i più
frequentati dai nobili, dagli ambasciatori,
dai principi e dai re di passaggio a Venezia.
Nel 1703 Vivaldi, detto il prete rosso per via
della sua fiammeggiante chioma, prende i
voti e in seguito diventa maestro di violino
della Pietà, assumendone nel tempo la direzione
(1713). In città due targhe marmoree
lo ricordano, una in Riva dei Schiavoni al
civico 4148 («In questo luogo sorgeva la cappella
musicale del Conservatorio della Pietà
dove il genio di Antonio Vivaldi allora non
pienamente compreso operò»), l’altra sulla
parete della Chiesa di S. Giovanni in Bragora
in Campo della Bragora («Antonio Vivaldi
detto il prete rosso musicista sommo nato in
parrocchia il 14 marzo 1678 venne battezzato
in questa chiesa»). Il grande poeta australiano
A.D. Hope gli dedicherà alla fine del
Novecento un bellissimo poemetto, ‘Vivaldi,
Bird or Angel’, sommamente onorandolo
come prima di lui fa Robert Browning.
.3 dicembre: incendio a Ca’ Duodo (poi
Palazzo Giusti) e a S. Maria Zobenigo.
.Venezia vota la neutralità armata in occasione
della guerra tra Francia e Austria per
la successione austriaca.
.Muore Giannantonio Pellegrini (1675-
1741), precursore di Francesco Guardi.
.Visitano Venezia due giovani inglesi
che saranno poi famosi: Thomas Gray (poeta
elegiaco e cimiteriale), e l’amico Thomas
Walpole (romanziere del genere horror e
politico).
1742
.22 febbraio: Francesco Bognolo, ricostruendo
la Chiesa di S. Tomà, mette in luce
vestigia di un edificio antichissimo.
.15 aprile: Simon Contarini viene eletto
procuratore di S. Marco
.26 aprile: siano proibite le baute di merletto;
le donne di comune condizione non
vestano alla foggia delle patrizie e cittadine.
.4 ottobre: arriva a Venezia il duca di
Modena Francesco d’Este cacciato dai suoi
Stati dalla regina Teresa d’Ungheria e dal
duca di Savoia per aver preso le parti delal
524
Spagna. Prima di lui erano giunti il figlio e
la nuora, principessa di Massa.
1743
.4 aprile: si istituisce l’Inquisitore sopra le
Appuntadure, che esercita in caso di ‘intacchi’
la controrevisione sul controllo contabile
eseguito dai dieci ragionati appuntadori.
.17 aprile: G.B. Zambelli, sacerdote della
Chiesa di S. Silvestro, uccide la 27enne Giulia
Carozzo che non voleva accondiscendere
alla sua libidine.
.Muore Michiel o Michele Marieschi
(1710-44), pittore vedutista (e anche incisore)
che, come Carlevarijs e Canaletto,
usa la lanterna magica o camera ottica per
ottenere una maggiore precisione dei particolari
e della prospettiva. FOTO
.Settembre: J.J. Rousseau (1712-1778)
viene a Venezia in veste di segretario del
nuovo ambasciatore francese che risiede
nel Palazzo Surian-Bellotto sulla fondamenta
di Cannaregio. Si ferma fino al 22
agosto 1744 e nelle sue opere ci darà qualche
flash veneziano, come nelle Confessions,
dove le impressioni non sono lusinghiere.
A Venezia Rousseau fa un’esperienza che
lo trasporta in paradiso, vale a dire l’incontro
con la musica, che lui definisce superiore
a qualunque altra arte, infatti scriverà:
«Tutte le domeniche nelle chiese delle quattro
scuole [Incurabili, Ospedaletto, Mendicanti,
Pietà] si possono ascoltare, durante i
Vespri, dei mottetti per grande coro e grande
orchestra, composti e diretti dai maggiori
maestri italiani, ed eseguiti, dietro a
certe grate, esclusivamente da giovinette
[...] Io non so altra cosa così voluttuosa, così
commovente come questa musica».
1744
.26 gennaio: si comincia a rifare il salizo
delle Mercerie realizzato per la prima volta
tra il 1675 e il 1676, quando si era sostituito
l’antico pavimento di mattoni cotti con il
selciato di macigno. Questa volta si completa
il progetto selciando anche Campo S.
Bortolomio, dove appunto sfociano le
Mercerie.
.17 marzo: crolla il campanile della Carità,
ispirando un capitolo bernesco a Gasparo
Gozzi.
.24 aprile: viene posta la prima pietra
per la costruzione dei murazzi, il muraglione
di protezione del litorale lagunare a Pellestrina
e a Chioggia. L’opera si concluderà
nel 1782, avrà una lunghezza di 5.227 metri
di cui 4.027 nel litorale di Pellestrina e 1200
in quello di Clugia minor (poi Sottomarina),
che difende Chioggia dal mare. È composta
di grossi massi di pietra d’Istria e calce
pozzolana. Consiste in colossali mura o
bastioni a difesa di Venezia e dallo spessore
di circa 14 metri e dell’altezza di 4,50 sul
livello medio del mare. L’idea è di Bernardino
Zendrini (1679-1747), grande idraulico,
che in un viaggio compiuto in Toscana
(1735) aveva potuto esaminare i lavori con
la pozzolana, materiale di origine vulcanica
(proveniente dal napoletano), il quale unito
alla calce aumenta la resistenza con l’immersione
in acqua. Dopo un primo esperimento
(1738) fatto a Malamocco si era costruito
un molo a Pellestrina: il costo dell’opera
era risultato essere pari a quello delle
vecchie palade (o sbarramenti), che spesso
erano distrutte dalle onde ancor prima di
essere terminate. In aggiunta, il manufatto
era risultato in ottime condizioni dopo il
collaudo di una invernata tra le peggiori.
Stante i risultati, si era così approvato (4
agosto 1740) il nuovo metodo con l’ordine
di estenderlo gradualmente ai punti di
maggior bisogno. Nascono i murazzi e la
Repubblica fisserà (1757) in 80 pertiche (circa
160 metri) la lunghezza del tratto dei
murazzi da realizzarsi annualmente.
.9 settembre: i nobili non assoldino bravi
camuffandoli da guardiaportoni.
1745
.29 febbraio: si comincia a selciare di pietra
viva il Campo di S. Giustina a Castello.
.23 aprile: cade un fulmine di inaudita
violenza sul Campanile di S. Marco, uccidendo
4 persone e un cane. Si provvederà in
seguito a dotarlo di un parafulmine (1776).
.18 maggio: alla presenza del doge si
effettua la cerimonia della posa della prima
pietra per la costruzione della nuova Chiesa
della Pietà su disegno di Giorgio Massari.
La chiesa precedente era inserita nella
525
struttura muraria dello Spedale della Pietà,
dove poi sarà eretto l’Albergo Metropole.
Nella chiesa le ospiti, dette ospealère, guidate
da illustri maestri eseguiranno concerti
vocali e strumentali dietro una grata in
ferro dorato.
1746
.17 febbraio: la cessione del mantovano
alla Repubblica è ventilata nei Preliminari
di Parigi.
.27 febbraio: Gio. Domenico Imberti è
nominato 40° cancellier grando.
.11 aprile: Alessandro Zen viene eletto
procuratore di S. Marco.
.8 maggio: Orazio Bartolini è nominato
41° cancellier grando.
.21 maggio: i padri di numerosa prole
godano limitate esenzioni dalle imposte.
.19 settembre: non si allevino maiali in
città, neppure nei monasteri.
.6 ottobre: i pozzi del Ghetto siano riservati
agli ebrei.
.31 ottobre: acqua alta eccezionale, si
naviga per la Piazza.
1747
.28 maggio: fiorisce l’Accademia dei Granelleschi
fondata dal patrizio Daniele Farsetti
e dai fratelli Gasparo e Carlo Gozzi
con intento giocoso e quindi volta al recupero
della tradizione bernesca, ma poi gli
associati diventano intransigenti nel difendere
la buona lingua contro i nuovi barbari,
contro ogni sorta di sfrenatezza linguistica,
come l’intromissione di cultura e lingua
francesi nelle lettere italiane, e si schierano
contro il teatro di Goldoni e Chiari che
aveva contribuito alla «fatale sconfitta dell’accurato
e purgato scrivere». Nel 1762 i
Riformatori dello Studio di Padova proibiscono
la pubblicazione degli Atti dell’Accademia,
che si spegne nello stesso anno.
.30 settembre: nella notte violento incendio
che distrugge il Teatro S. Samuele.
.5 ottobre: imposizione del campatico,
l’imposta reale sui redditi agrari.
.10 dicembre: siano eletti tre Sindici Inquisitori
in Dalmazia e Albania.
1748
.29 agosto: riscatto del capitano Giorgio
Taraculli fatto schiavo dagli Algerini.
.20 novembre: sia preservata la laguna
dall’eccessivo ingresso di acque dolci.
.13 dicembre: non si trascurino i restauri
del Palazzo per il suo stesso decoro.
1749
.5 gennaio: verso sera incendio in un
magazzino di merci in Calle de le Cappuccine
[sestiere di Castello] che si propaga
a quattro case vicine. Un morto e ingenti
danni.
.27 febbraio: si lamenta il fatto che molti
nobili sfuggono ai pubblici doveri, vestendo
abito ecclesiastico. Così, per ovviare alla
scarsezza di materiale umano, si decide che
gli ambasciatori siano eletti per quattro invece
che per tre anni.
.16 marzo: nelle città suddite vi siano
due Rettori e non uno soltanto.
.23 marzo: nomina di due Inquisitori sopra
Dazi in Terraferma.
.24 luglio: non si celebrino con rinfreschi
le professioni monacali.
.3 agosto: gran ballo per i duchi di Modena
in palazzo Foscarini ai Carmini.
.14 dicembre: s’incendia la bottega del
fornaio di Corte Contarina in Frezzeria.
.24 dicembre: rifabbrica della Chiesa di S.
Barnaba.
.Un mantovano è decapitato e bruciato
per sodomia.
1750
.26 luglio: le dame, scambiandosi visita,
non si offrano bibite e dolci oltre il valore di
un ducato.
.29 luglio: splendida sistemazione del
giardino Savorgnan a Cannaregio.
.24 settembre: sotto la direzione di G.B.
Piazzetta si costituisce l’Accademia di Pittura
e Scultura, ubicata al secondo piano del Fonteghetto
delle Farine a S. Marco (poi sede
della Capitaneria di Porto). Nel 1756 verrà
riconosciuta ufficialmente
dalla Repubblica. Il doge
Pietro Grimani, poeta e
sensibile all’arte, concede
ai pittori non solo il Fonteghetto,
ma anche l’uso
di Calle Vallaresso per poter
esporre e commerciare
i loro lavori. Presidente è
Giambattista Tiepolo,
dopo di lui sarà presidente
il Canaletto (1763). Dal
526
1771 l’Accademia comprenderà anche l’architettura
e si dirà Accademia di Pittura, Scultura
e Architettura [v. 1807].
.4 ottobre: Gio. Battista Remondini chiede
l’iscrizione all’Arte dei Librai e Stampatori.
.9 novembre: acqua altissima che guasta
i pozzi.
.5 dicembre: si definiscono i confini con
il Tirolo.
.Muore il veneziano Apostolo Zeno
(1668-1750), grande librettista, autore di testi
teatrali per musicisti famosi come Vivaldi,
Händel e Scarlatti, ma anche co-fondatore
del Giornale de’ letterati italiani (1710). Una
targa alle Zattere al civico 782 lo ricorda.
.S’interra il Canale di S. Antonio e il
Campo S. Polo prende la sua forma definitiva.
Qui si fanno le Corse, la Caccia al toro e
le Feste mascherate durante il Carnevale.
1751
.17 gennaio: muore il compositore e violinista
veneziano Tommaso Giovanni Albinoni
(1671-1751). Compose circa una cinquantina
di opere liriche quasi tutte andate
perdute; ci rimangono poche arie. La sua
opera più famosa è l'Adagio in sol Minore.
.26 gennaio: si sviluppa un incendio a
Ca’ Foscari presto domato.
.Febbraio: Pietro Longhi esegue il vero
ritratto di un rinoceronte.
.21 marzo: trattato con l’imperatrice Maria
Teresa d’Austria sulla questione di Aquileia
e successiva bolla papale (6 luglio) con
la quale si trova una soluzione alla vertenza
tra la Repubblica e Vienna: si smembra il patriarcato
di Aquileia in due archidiocesi o
arcivescovadi, uno a Udine, in territorio veneto,
e l’altro a Gorizia, in territorio austriaco,
il papa è Benedetto XIV (1740-58).
.17 aprile: scontro navale con i tripolini.
.19 luglio: si nomina un Inquisitore sulla
Regolazione di tutte le Arti con l’incarico di
proporre al Senato gli opportuni provvedimenti
per la riduzione dei prezzi dei commestibili
e del costo della mano d’opera
nelle arti [Cfr. Da Mosto L’Archivio 162].
.29-30 ottobre: nella notte scoppia incendio
in Campo S. Giovanni e Paolo che brucia
alcune case.
527
.Giambattista Rezzonico acquista il palazzo
della famiglia Bon, poi chiamato Ca’
Rezzonico e sede dal 20° sec. del Museo del
Settecento Veneziano. La costruzione era stata
avviata nel 1649 su progetto del Longhena,
ma la sua morte nel 1682, quasi contemporanea
a quella del committente, nonché le
difficoltà economiche della famiglia Bon
causarono la sospensione dei lavori, lasciando
il palazzo incompiuto. Nel frattempo,
la famiglia Rezzonico (originaria della
Lombardia) si era trasferita a Venezia e aveva
ottenuto nel 1687 il titolo nobiliare. Il
mercante e banchiere Giambattista Rezzonico
acquista quindi il Palazzo Bon e ne affida
il completamento a Giorgio Massari. Nel
1756 l’edificio risulta completato: la prestigiosa
facciata sul Canal Grande e il secondo
piano nobile seguono l’originario progetto
del Longhena, mentre si devono al Massari
le invenzioni sul retro del palazzo, ovvero
l’accesso da terra, lo scalone d’onore e il
salone da ballo, ottenuto eliminando il
solaio del secondo piano. La decorazione
dell’edificio è affidata ai maggiori pittori:
Giambattista Crosato, autore degli affreschi
del salone in collaborazione con Pietro Visconti,
Giambattista Tiepolo, cui spettano i
due soffitti realizzati in occasione delle
nozze tra Ludovico Rezzonico e Faustina
Savorgnan, il giovane Jacopo Guarana e
Gaspare Diziani. Il palazzo è già completato
quando il fratello cadetto di Giambattista,
Carlo Rezzonico, vescovo di Padova,
viene eletto papa col nome di Clemente XIII
(1758): l’evento segna il vertice della fortuna
della famiglia e il palazzo di S. Barnaba
è sede di splendide feste per celebrarlo.
Non molti anni dopo, però, la famiglia si
estingue (1810). Inizia così per il palazzo
una stagione di smembramenti e dispersioni:
gli arredi sono suddivisi tra gli eredi e il
palazzo è poi venduto, passando di mano
in mano, finché non viene acquistato dal
Comune di Venezia.
.Il falegname Francesco Lorenzetti da Pieve
di Soligo è fucilato perché, spedito a lavorare
in Lazzaretto Vecchio, aveva rubato un
rotolo di seta soggetto a contumacia, in quanto
proveniente da luoghi infetti da peste.
1752
.7 marzo: muore il doge Grimani ed è sepolto
nella Chiesa della Madonna dell’Orto.
.Si elegge il 116° doge, è Francesco Loredan
(18 marzo 1752-19 maggio 1762). Ha
67 anni. Durante il suo dogado due importanti
eventi, uno di politica interna e l’altro
di politica estera. All’interno avviene
lo scontro tra conservatori e riformisti. Il
doge non prende posizione se non a giochi
fatti: si schiera con i vincitori, i conservatori.
All’esterno scoppia la guerra dei Sette
anni (1756-63) tra varie nazioni europee e
le rispettive colonie, che permette alla Repubblica
di conoscere un breve boom economico
grazie alla posizione di neutralità:
i mercanti veneziani commerciano in vastissime
aree senza concorrenti.
.15 aprile: incendio in Calle Barucchi
(poi diventata privata) in Ghetto Vecchio.
.26 maggio: un fulmine uccide prete e
zago (chierico) durante la messa a S. Moisè.
.31 marzo: si fissa all’Isonzo il confine
con i territori della casa d’Austria.
.20 luglio: il Senato emana un decreto
che impone continue revisioni da praticarsi
presso i banchi di pegno ad opera dei
pubblici rappresentanti provinciali (podestà
e capitani). In seguito a tali ispezioni
viene scoperto un grande ammanco presso
il Monte di Pietà di Rovigo. Un’apposita indagine,
che si conclude il 31 marzo 1753,
attribuisce le responsabilita alla condotta
dei direttori dei monti e suggerisce l’istituzione
di un’apposita magistratura. Il Senato
accetta i suggerimenti ed emana due
decreti, il primo il 14 aprile 1753, con il quale
si rimette la vigilanza sui monti ai Regolatori
e Revisori delle Entrate Pubbliche in Zecca,
il secondo in data 14 agosto 1754 con il
quale la vigilanza sul sistema dei banchi di
pegno è invece assegnata alla magistratura
degli Scansadori alle Spese Superflue.
.Muore il pittore Jacopo Amigoni (1682-
1752), che diede il meglio di sé nel genere
mitologico-galante e nel ritratto.
.Nel corso dell’anno si creano due Procuratori
di S. Marco: Francesco Loredan (29
528
marzo) e Almorò Pisani (22
novembre).
1753
.12 gennaio: si decreta
che l’opera pubblicata nel
1752 a Padova e intitolata
Della letteratura Veneziana di
Marco Foscarini (futuro
doge) sia accettata e riconosciuta
come se fosse stata
composta per ordine pubblico.
.11 febbraio: arrivo del
principe ereditario Federico Cristiano di
Brandeburgo, figlio di Federico V, re di
Danimarca.
.7 marzo: vengono a Venezia i principi
di Württemberg-Stuttgart.
.20 aprile: Benedetto Civran e Giacomo
Antonio Marin riportano vittoria su una
tartana tripolina.
.7 giugno: la Repubblica decreta l’istituzione
di «un albergo ove raccogliere et esercitare
nelle arti li vagabondi e questuanti
senza impiego».
.14 luglio: si collochi in ogni lazzaretto
della città una cassettina di elemosine per
il riscatto degli schiavi.
.Luglio: il Canaletto ritorna dall’Inghilterra,
dove si trovava dal 1746.
.25 novembre: scoppia un incendio e
distrugge quattro case e due botteghe presso
la Riva del Vin a Rialto.
.16 dicembre: Angelo Contarini viene
eletto procuratore di S. Marco.
.Dicembre: l’architetto
veneziano Matteo Lucchesi
rifabbrica la Chiesa di S.
Giovanni Novo [v. 1463].
1754
.11 marzo: si effettua una
revisione generale dei pozzi
pubblici.
.1° aprile: viene completato
il campanile di S.
Bortolomio.
.28 aprile: muore Giambattista
Piazzetta (1682-
1754), che aveva proposto
una pittura drammatica a
forte chiaroscuro. Formatosi a Bologna era
ritornato a Venezia nel 1710. Fra le sue
opere maggiori il dipinto San Domenico in
gloria nella Chiesa di S. Giovanni e Paolo.
.13 giugno: G.B. Tiepolo affresca il soffitto
della Chiesa della Pietà.
.7 agosto: privilegio ai Carmelitani Scalzi
per lo spirito di melissa aromatizzato.
.4 settembre: trattato commerciale con
Federico Augusto di Sassonia e Polonia.
.7 settembre: sia proibito dare esecuzione
a bolle e a brevi pontifici non approvati. A
questa proibizione seguono (22 novembre)
le rimostranze della Santa Sede. Il provvedimento
verrà in seguito abrogato (1758) su
richiesta del papa veneziano Clemente XIII.
.20 settembre: incendio nel Monastero di
S. Zaccaria.
.28 novembre: si onori il duca di Penthièvre
(Bretagna) in visita a Venezia.
.25 dicembre: sull’altare della Chiesa di S.
Marco sono ricollocate le antiche argenterie
restaurate.
1755
.4 gennaio: si restaura il Fontego dei Turchi.
.Febbraio: per il gran freddo gela la laguna.
.13 aprile: si raggiunge un accordo circa
il servizio postale con Vienna.
.17 giugno: su un fondo posseduto dalle
famiglie Venier e Tiepolo e su progetto
del veronese Giovanni Francesco Costa, i
Grimani costruiscono il Teatro San Benedetto
o Beneto. Viene inaugurato il 26 dicembre
con Zoe del padovano Gioacchino
Cocchi, maestro di cappella agli Incurabili
a Venezia. È uno dei primi teatri d’Europa
ad avere un sipario. Il 5 febbraio 1774 subisce
un incendio, ma viene prontamente
riedificato per conto di una Società teatrale
di patrizi e inaugurato il 26 dicembre
dello stesso anno. S’impone quindi come
il primo teatro veneziano, riservato all’opera
seria (non senza concessioni al balletto),
subentrando al Teatro San Giovanni Grisostomo
e mantenendo tale posizione di rilievo
fino all’inaugurazione del Teatro La
Fenice [v. 1792]. Rientrato in proprietà dei
Venier, il San Benedetto viene ribattezzato
con il loro nome (1787), ma poi è ceduto
529
(1810) a Giovanni Gallo e cambia ancora
nome, diventa il Teatro Gallo: il 22 maggio
1813 ospita la prima rappresentazione dell’Italiana
in Algeri di Gioacchino Rossini con
un grande successo. Nel 1868 i proprietari,
addolorati e commossi per la morte di Rossini,
ne cambiano il nome in Teatro Rossini,
che in seguito sarà trasformato in cinematografo
(1951) e alla fine del Novecento
chiuso.
.Giugno: a causa della siccità, si decreta
che i pozzi pubblici siano aperti due volte
al giorno, la mattina e la sera.
.22 luglio: Francesco Morosini viene
eletto procuratore di S. Marco.
.26 luglio: siano festeggiati i Margravi di
Brandeburgo.
.28 luglio: arresto di Giacomo Casanova,
posto nei Piombi, le carceri sotto il tetto di
Palazzo Ducale [v. 1591]. Come d’uso l’incarcerato
non viene subito informato del capo
d’accusa, che non verrà mai chiarito. La
sentenza depositata il 21 agosto non è del
tutto chiara: «Venute a cognizione del Tribunale
le molte riflessibili colpe di Giacomo
Casanova principalmente in disprezzo
publico della Santa Religione» gli Inquisitori
lo fanno arrestare. Si pensa che uno
dei motivi possa essere la sua condotta di
libertino con donne sposate a qualche pezzo
da novanta ... o forse perché era diventato
massone e aveva cercato di avviare qualche
nobile rampollo alla Massoneria.
.8 settembre: a Ca’ Nani alla Giudecca si
offre una sontuosa cena d’addio (129
coperti) all’elettore di Colonia (Clemente
Augusto di Baviera) venuto a visitare
Venezia il 29 agosto.
.Dicembre: Gio. Giacomo Zanichelli
pubblica le Osservazioni intorno all’abuso del
caffè ed alle virtù di un nuovo té veneziano.
1756
.20 marzo: trattato fra Maria Teresa
d’Austria e la Repubblica per stabilire i confini
con gli Stati Asburgici nella Schiavonia.
.22 aprile 1756: Giorgio Fossati disegna
la facciata della Chiesa di S. Rocco.
.9 giugno: nuova convenzione commerciale
con Polonia e Sassonia.
.17 agosto: terribile bufera.
.21 settembre: un fulmine colpisce la
cupola del campanile della Chiesa dei
Carmini. Uno dei frati sbatte la testa e
muore.
.1° novembre: Giacomo Casanova, già
confidente degli Inquisitori di Stato, fugge
dai Piombi e la sua fama corre per tutta
l’Europa.
.15 dicembre: grave incendio al Ponte de
la Donna Onesta [sestiere di Dorsoduro]. La
denominazione ricorda una meretrice assai
prudente e discreta, oppure una popolana
che stuprata da un patrizio si uccide.
.Muore il pittore Federico Bencovich
(1677-1756). Nato in Dalmazia, giunto giovanissimo
a Venezia aveva fatto amicizia
con Giambattista Piazzetta (che lo aveva
influenzato con i suoi forti toni chiaroscurali)
e Rosalba Carriera. Una delle sue
opere maggiori, il Beato Pietro Gambacorta,
si trova nella Chiesa di S. Sebastiano. Bencovich
non era molto apprezzato dai committenti
e dai pittori di Venezia, ma si era affermato
a Vienna, diventando pittore di corte.
1757
.15 aprile: muore a Venezia, cieca, la pittrice
Rosalba Carriera (1675-1757) grandissima
ritrattista. Fra le opere più significative
Il ritratto di fanciullo conservato al Louvre.
Aveva riscosso un enorme successo presso
le corti di tutta Europa per il suo modo di
ritrarre con occhio sereno e indagatore e un
po’ pensoso.
.17 aprile: da Gio.
Battista Talamini, che ha una bottega da
speziale sul Ponte di Rialto,
si vende frutta di cera che
sembra vera: «Egli, mediante
un suo particolare secreto,
e ferri da lui inventati,
giunse il primo a colorire,
tirare, e lavorar la cerea in
modo da imitare con essa
ogni qualità di piante, fiori,
frutti, ed animali» [Tassini
Curiosità ...162-3].
530
.Giugno: Bartolomeo Ferracina, ingegnere
bassanese, scelto per la ristrutturazione
dell’antico orologio dei Ranieri situato
nella Torre della Piazza completa il suo lavoro
cominciato nel 1752. Contemporaneamente
alla costruzione dell’orologio, Ferracina
esegue altri incarichi pubblici come
ingegnere idraulico: cura di fiumi e torrenti,
costruzione di difese, argini e canali.
.5 luglio: incendio a S. Provolo.
.12 settembre: non si collochino sepolcri
nelle chiese senza permesso della Sanità.
.Si decreta (10 novembre) che per aprire
nuovi teatri in città occorre una licenza rilasciata
dal Consiglio dei X; il decreto viene
reiterato (14 novembre) per la terraferma.
1758
.16 marzo: privilegio ad una fabbrica di
porcellane all’uso di Sassonia.
.Il cardinale veneziano Carlo Rezzonico,
nato a Venezia il 7 marzo 1693, viene
eletto papa col nome di Clemente XIII
(1758-69). Giubilo in città e feste per tre
giorni. A Ca’ Rezzonico s’innalzano le insegne
pontificie.
.18 luglio: Aurelio Rezzonico viene eletto
procuratore di S. Marco.
.29 luglio: muore la madre del papa, Vittoria
Barbarigo. Per il trasporto della salma
ai Mendicanti viene costruito un ponte di
barche sul Canal Grande.
.2 novembre: si sviluppa durante la notte
un incendio in una casa di S. Cassiano
[sestiere di S. Polo], ma è presto domato.
.Muore il patriarca Alvise Foscari (28 ottobre)
e al suo posto viene eletto (27 novembre)
Giovanni Bragadin, vescovo di Verona.
.Si selcia per la prima volta la piazzetta
davanti alla Chiesa di S. Giacometo.
1759
.2 gennaio: la Chiesa di S. Servolo, fondata
dai Benedettini [v. 804], «rifabricata dalli
Albani» [Sansovino 11] nel 929, viene demolita
per ricostruirla su disegno di Tommaso
Temanza.
.4 febbraio: Girolamo Venier viene eletto
procuratore di S. Marco.
.25 marzo: nell’anniversario della fondazione
della città, il papa conferisce alla
Repubblica la Rosa d’Oro, che viene consegnata
in S. Marco il 3 giugno.
.4 ottobre: si decreta che in città non vi
siano più di 206 Caffè.
.Si fonda il Collegio Militare di Verona, prima
accademia militare della Repubblica che,
pur nel mantenimento della neutralità nei
conflitti internazionali, attua un riordinamento
generale di rafforzamento e miglioramento
della milizia, senza lesinare sugli
investimenti dedicati all’esercito e all’armata.
Già nel 1757 erano stati sostituiti i Bombardieri
con il Reggimento Veneto dell’Artiglieria.
Qualche anno più tardi (1770) si creerà il Corpo
degli Ingegneri Militari, si istituiranno gli
Inquisitori sopra i Pubblici Ruoli (1770) e si formerà
(1785) il Corpo dei Travagliatori del Genio.
1760
.23 gennaio: muore Giovanni A. Guardi
(1699-1760), originario del trentino, giunto
a Venezia nel 1701 e continuatore della bottega
del padre Domenico.
.10 febbraio: precipita dal Campanile di
S. Marco il funambolo Giovanni Bailo.
.27 febbraio: nessuno si fregi abusivamente
di titoli onorifici.
.30 aprile: si elegge un Provveditore alla
Sanità per la Terraferma.
.2 maggio: privilegio al romano Antonio
Dini per una rara manifattura di arazzi e
tappeti che realizza nella fabbrica aperta a
Venezia e gestita con due figliuole, sei garzoni
e diversi aiutanti. Alla morte del Dini
(1771) la fabbrica passa alle figlie, ma chiude
con la fine della Repubblica.
.17 maggio: Tommaso Querini viene
eletto procuratore di S. Marco.
.27 settembre: censimento. Ci sono
149.476 abitanti [Cfr. Beltrami 38], tra
questi 2.868 preti, 1.405 frati, 1.709 monache,
251 pizzochere per un totale di 6.233.
Un altro studio ci dice invece che gli abitanti
sono 152.841, annotando che sono
531
dati ufficiali e che mancano soltanto i
ricoverati [Cfr. Contento 87].
.21 ottobre: si completa la facciata della
Chiesa di Santa Maria Nova.
.29 dicembre: si sistemino i magazzini
di baccalà all’estrema periferia.
1761
.21 marzo: in Calle del Piombo, a S.
Marina, una donna viene trucidata. L’assassino
è condannato all’ergastolo.
.2 maggio: veneziani e sudditi non possano
laurearsi che a Padova.
.14 maggio: Francesco Griselini rifaccia
le Mappe nella Sala dello Scudo in Palazzo.
.21 giugno: si interra il rio che attraversa
Campo S. Polo.
.12 agosto: Angelo Querini propone una
riforma della costituzione, ma è arrestato e
relegato nel Castello di S. Felice di Verona
perché accusato di essere portatore di idee
liberali e quindi sovversive e di avere aderito
alla massoneria. Sarà in seguito liberato
(29 settembre 1763) e si ritirerà a vita privata.
.15 novembre: muore il veneziano Giovanni
Poleni (1685-1761), grande fisico e matematico
e socio della Royal Society.
.Nel corso dell’anno si creano due Procuratori
di S. Marco: Lodovico Rezzonico
soprannumerario (12 marzo) e Francesco
Morosini (15 novembre).
1762
.3 febbraio: Gasparo Gozzi pubblica l’Osservatore
Veneto, un periodico che propone
anche una satira garbata e bonaria.
.10 marzo: arringa di Marco Foscarini,
capo dei tribunalisti, perché nulla sia innovato
nelle antiche istituzioni. Gli risponde
il futuro doge Paolo Renier a nome dei riformatori
(i querinisti). Pochi giorni dopo
(16 marzo) il Maggior Consiglio approva
per due voti la mozione dei tribunalisti o
conservatori.
.19 maggio: muore il doge Loredan ed è
sepolto nella Chiesa di S. Giovanni e Paolo.
.Si elegge Marco Foscarini, 117° doge (31
maggio 1762-31 marzo 1763). Ha 66 anni ed
è storiografo della Repubblica.
.4 giugno: Sebastiano Venier viene eletto
procuratore di S. Marco.
.23 giugno: un fulmine colpisce il Campanile
di S. Marco.
.30 luglio: conferenza per diminuire ed
unificare le gravezze sulla terraferma.
.9 settembre: sia delineata la mappa
generale della laguna.
.17 dicembre: i luganegheri non tengano
presso le botteghe più di 4 porci da macello.
.21 dicembre: viene inaugurata in Palazzo
Ducale la Mappa o cartografia a parete
nella sala dello scudo, che riprende un analogo
mappamondo andato perduto a causa
di un incendio, che risaliva alla fine del
1400 o inizi del 1500.
.Censimento: risulta che a Venezia i parrucchieri
e i barbieri che arricciano e pettinano
parrucche (la più elegante e costosa è
quella bianca, ma se ne confezionano anche
di bionde e nere), ovvero capelli in gran
parte importati da Parma e dalla Toscana,
sono 958, comprese 52 donne. Nel 1773
scenderanno a 787 distribuiti in 387 botteghe
[Cfr. Tassini Curiosità ... 751].
1763
.14 marzo: un incendio a S. Luca incenerisce
la Locanda della Tromba.
.31 marzo: dopo lunga malattia accompagnata
da pubbliche preci, il doge Foscarini
muore ed è sepolto nella Chiesa di S. Stae.
.Si elegge il 118° doge, Alvise Mocenigo
IV (19 aprile 1763-31 dicembre 1778). Ha 62
anni e non ha concorrenti. In un suo discorso
al Senato egli dice: «Per quanto dolce e
desiderabile sia la pace, tuttavia è nociva e
funesta a ogni Stato, quando l’amore della
tranquillità raggiunge questo grado di passione,
che fa perdere di vista i pericoli lontani
e fa considerare lontani i pericoli vicini»
[in Diehl 227].
.18 luglio: la Repubblica tratta col bey di
Algeri e decide di pagare un tributo per
avere una navigazione tranquilla.
.30 luglio: si propone l’istituzione di una
Camera di Commercio.
.1° settembre: dopo il trattato col bey
d’Algeri (18 luglio) si tratta col bey di Tunisi
sulle stesse basi. Si paga un tributo per-
532
ché ciò rientra nella filosofia della Serenissima:
pagare costa meno che fare la guerra ...
.1° ottobre: esce il primo numero della
Frusta letteraria di Aristarco Scannabue (1763-
65), quindicinale scritto quasi interamente
dal torinese Giuseppe Baretti, che fustiga i
cattivi libri, secondo lui responsabili della
decadenza morale dell’Italia: il compito di
Scannabue è quello di distruggere con la
sua frusta gli scrittori contemporanei troppo
rispettosi di regole e convenzioni, contribuendo
così alla creazione di una letteratura
viva e moderna. Il primo numero esce
a Venezia all’inizio di ottobre 1763 e l’ultimo
il 20 gennaio 1765, poiché soppresso
dai Riformatori dello Studio di Padova.
.Novembre: Francesco Bognolo rifabbrica
il Teatro S. Cassiano.
.I Venier allevano un leone mansueto
nel loro giardino a S. Vio, per cui la casa si
chiamerà Ca’ Venier dei Leoni.
.Si creano due Procuratori di S. Marco:
Almorò Pisani (23 aprile) e Ludovico Manin
de ultra (25 novembre), futuro e ultimo
doge della Serenissima Repubblica.
1764
.12 gennaio: Nicolò Donà nominato storiografo
pubblico.
.25 aprile: Francesco Guardi espone in
Piazza due vedute con universale applauso.
.4 giugno: bellissima regata in onore del
duca di York.
.11 giugno: si concede al maestro di cappella
Baldassarre Galluppi di trasferirsi per
tre anni al servizio della zarina.
.1° luglio: trattati commerciali con Tripoli
e con altri paesi barbareschi per evitare
che i pirati creino gravi danni al commercio
marittimo veneziano.
.3 maggio: muore a Pisa il veneziano
Francesco Algarotti (1712-65), personaggio
di grande statura, considerato il Socrate veneziano
e autore, tra l’altro, di importanti
saggi: Sopra la pittura, Sopra l’architettura,
Sopra l’opera in musica e Sopra il commercio.
Federico II il Grande, re di Prussia, alla cui
corte Algarotti era vissuto per cinque anni,
come ciambellano e, secondo alcuni, come
amante, gli farà erigere un monumento nel
Camposanto di Pisa.
.2 dicembre: Zuan Marco Galbo, ricco di
meriti ma povero di fortune, viene eletto
procuratore di S. Marco.
1765
.1° gennaio: esce il primo numero del
quotidiano Diario Veneto appartenente al commercio
civile e alle curiosità d’ogni genere. Il
compilatore rimane ignoto, ma si sa che è
stampato per sei mesi da Caminer e Zanetti.
Il giornale contiene notizie letterarie, scientifiche
e tecniche, arrivi e partenze di navi,
richieste di lavoro, oggetti smarriti e ritrovati,
affittanze, vendite, nati e morti, furti,
programmazione dei teatri, lettere al direttore.
.15 gennaio: sospensione di 147 Scuole,
Confraternite, Suffragi e Capitelli eretti senza
permesso.
.14 giugno: la Repubblica stipula accordi
commerciali con il sultano del Marocco.
.24 settembre: Girolamo Grimani è nominato
storiografo pubblico, ma viene prontamente
dispensato.
.6 novembre: incendio in Calle Lunga
S.M. Formosa. Vanno in fumo più botteghe
e muoiono tre persone.
.17 dicembre: Giovanni Colombo è nominato
42° cancellier grando.
1766
.18 gennaio: il Magistrato alle Acque
ritiene indilazionabile il rifacimento della
Mestrina (conosciuta anche come Brentana),
cioè la strada che da Fusina conduce a
Padova e Vicenza, perché essendo costruita
sugli argini del fiume Brenta è continuamente
minacciata di erosione. In effetti,
quasi tutte le strade della Repubblica sono
costruite lungo gli argini dei fiumi e questo
almeno per due buone ragioni: non si
toglie spazio ai campi, mentre il costo della
loro costruzione è minore perché il tra-
533
sporto dei materiali, potendosi fare con i
burchi che lo scaricano direttamente là dove
effettivamente serve, fa risparmiare lavoro
e quindi denaro. La Repubblica inoltre
preferisce utilizzare la ghiaia grossa
invece dei masegni, sui quali gli animali
spesso scivolano non trovando che pochi
punti di appoggio, mentre la ghiaia unendosi
al terreno umido lo rende compatto,
saldo, sicuro e asciutto. Alla sistemazione
e riparazione delle strade della Repubblica
sono chiamati a dare il loro contributo
soprattutto coloro che abitano nei pressi.
.24 gennaio: Girolamo Ascanio Giustinian
è nominato storiografo pubblico, ma
subito dispensato.
.1° marzo: la Comunità di Muggia
(Trieste) sia tenuta alla contribuzione di 30
ducati al doge conforme l’atto di dedizione.
.4 marzo: muore il pittore di teatro Gaspare
Mauro dotato di incomparabile estro
scenografico.
.22 marzo: si discute un trattato di amicizia,
commercio e navigazione con la Danimarca.
.24 maggio: sia allestita una squadra
navale agli ordini di Jacopo Nani per combattere
i corsari tripolini o barbareschi della
costa magrebina che da tempo danneggiano
il commercio veneziano. La Repubblica
aveva seguito la sua filosofia (pagare
costa meno che fare la guerra), ma poi, continuando
gli incidenti, decide di mandare
una squadra navale a Tripoli che costringerà
il bey al rispetto delle navi veneziane
[v. 1778].
.12 settembre: si compila l’Anagrafe dello
Stato Veneto, ovvero le prime rilevazioni di
dati socio-economici generali dello Stato e
poi si decide (1° dicembre 1768) di aggiornarle
ogni 5 anni [v. 1770].
.12 settembre: si nominano tre Deputati
ad Pias Causas per il censimento degli stabili
ecclesiastici e per vegliare, insieme a
due savi ordinari del Collegio dei X Savi
sopra le Decime in Rialto, sull’applicazione
della legge del 1605, che impone che tutti i
beni stabili donati alle corporazioni religiose
siano venduti entro due anni [Cfr.
Da Mosto 206].
.21 settembre: il principe Carlo Guglielmo
di Brunswick assiste ad una seduta del
Maggior Consiglio.
.20 dicembre: dannosissima bufera.
1767
.22 febbraio: Nicolò Erizzo viene eletto
procuratore di S. Marco.
.3 giugno: regata in onore del duca
Carlo Eugenio di Württemberg.
.L’imperatore Giuseppe II, figlio e successore
di Maria Teresa d’Austria, viene a
Venezia e alloggia al Leon Bianco sul Canal
Grande, di fronte alla Pescheria.
1768
.22 marzo: naufraga la nave San Carlo e
annegano 600 persone. Il 14 maggio successivo
superbo funerale in S. Marco.
.20 aprile: muore a Venezia Giovanni
Antonio Canal, detto il Canaletto (1697-
1768). Cresciuto alla scuola del padre Bernardo,
pittore e scenografo, Giovanni fu
un caposcuola nel campo della pittura di
veduta, immortalando sulla tela una Venezia
riflessa nell’acqua che si muove di
continuo. In seguito si era trasferito (1746-
55) a Londra e aveva dipinto la città e la
campagna inglese con la stessa minuziosità
e il senso dello spazio dimostrati a Venezia.
Una targa, posta dal Comune nel
1968, ricorda che il grande pittore visse in
Calle de la Malvasia al civico 5485.
.20 maggio: muore Giovanni Francesco
Brusa (1700-1768), organista a S. Marco e
maestro agli Incurabili.
.25 maggio: i cani siano custoditi dal padrone
ed abbiano un collare per riconoscimento;
botteghe e caffè espongano ciotole
d’acqua per loro uso.
.7 settembre: si elegga un Aggiunto sopra
Monasteri per coadiuvare i Provveditori sopra
Monasteri e la Deputazione ad Pias Causas,
con speciale riguardo all’applicazione
delle leggi sulla disciplina e sull’economia
degli ordini religiosi.
534
.24 dicembre: istruzioni
della Sanità per cercare di
rianimare gli annegati
(Venga ad essi soffiato in bocca
a tutta forza col fiato umano).
.Dicembre: il ricavato
dalla vendita dei beni
ecclesiastici viene impiegato
nel restauro del Ridotto, su progetto di
Bernardino Maccaruzzi, ma l’operazione
suscita scandalo in città.
.Muore il poeta erotico veneziano Giorgio
Baffo (1694-1768), che abitò a palazzo
Bellavite (già affrescato dal Veronese) in
Campo S. Maurizio, lo stesso palazzo che
avrà come ospite (1803-4) Alessandro Manzoni,
che ambienterà il suo Conte di Carmagnola
in parte a Venezia. Per Giacomo Casanova,
Giorgio Baffo, che era stato suo tutore,
è un «genio sublime, poeta [...] grande e
unico». In vita fu perseguitato per i suoi
versi licenziosi e da morto dimenticato fino
a quando non sarà riscoperto e tradotto
(1911) dal poeta francese Guillaume Apollinaire.
Una targa murata in Campo S. Maurizio
lo ricorda come poeta dell’amore.
.Carlo Lodoli (1690-1761), frate minore
del Convento di S. Francesco della Vigna,
pubblica a Roma Elementi di Architettura
Lodoliana. Il libro contiene le sue lezioni, riprese
e raccolte da Andrea Memmo. Lodoli
teorizza un’architettura senza riferimenti
al passato: uno dei suoi principi dice che
«Niuna cosa … metter si deve in rappresentazione
che non sia anche veramente in
funzione».
.Si sopprime il complesso di S. Giacomo
in Galizia a Murano dove vivevano suore
Agostiniane. Si sopprime anche il complesso
di S. Eufemia a Mazzorbo, dapprima
adibito a caserma militare e in seguito trasformato
in un forte di cui si conserveranno
le tracce ancora nel 21° secolo.
1769
.28 gennaio: redecima dei beni del clero.
.2 febbraio: muore improvvisamente
Clemente XIII, il papa veneziano Rezzonico,
causando universale compianto. Il successivo
18 febbraio si svolgeranno solenni funerali.
Famoso per la sua mancanza di senso
estetico aveva fatto ricoprire tutte le statue
classiche del Vaticano con le foglie di fico.
.8 febbraio: mentre su Venezia cade la
neve e soffia un vento fortissimo viene giustiziata
(decapitata o forse impiccata) Caterina
Locatelli di 28 anni, che assieme all’amante
aveva ammazzato il marito.
.11 febbraio: si stabilisce un’imposta sulle
assicurazioni.
.16 febbraio: trattato circa la fornitura di
sale al re di Sardegna.
.16 marzo: i Cavalieri di Malta abbiano i
titoli di nobile e venerando.
.1° giugno: siano sradicate le vigne intorno
ai pozzi.
.29 giugno: sia festeggiata l’arciduchessa
Maria Amalia d’Austria, figlia dell’imperatrice
Maria Teresa, che va in sposa al
duca di Parma Ferdinando I di Borbone.
.22 luglio: giunge in incognito l’imperatore
Giuseppe II.
.29 agosto: trattato di commercio col duca
di Sassonia.
.7 settembre: brucia il casino dell’Accademia
dei Nobili sulle Fondamente Nuove.
.16 settembre: terribile incendio nel
Convento dei Servi [sestiere di Cannaregio].
1770
.19 gennaio: per provvedere al buon ordine
della truppa, cioè rivedere e riorganizzare
l’esercito e la sua amministrazione e
gestione, si istituiscono tre Deputati Straordinari
al Militar. Questi propongono (1771)
di creare un nuovo organo straordinario di
tre membri, detti Inquisitori sopra l’Amministrazione
dei Pubblici Ruoli, con il compito
di provvedere a tutto ciò che riguarda l’esercito
di terra: reclutamento, mantenimento
della truppa, custodia delle armi,
correzione di ogni abuso della soldatesca.
Tra i loro compiti c’è anche quello di provvedere
ad assicurare la buona custodia ed il
535
maggior risparmio nelle munizioni e nelle
vettovaglie.
.24 febbraio: escavo del Rio di S. Gerolamo
[sestiere di Cannaregio].
.27 marzo: muore a Madrid Giambattista
Tiepolo (1696-1770). Una targa
marmorea al civico 1287/1302 di Calle di S.
Domenico [sestiere di Castello] ricorda che:
Tiepolo è il pittore dei cieli immensi, colmi
di nubi candide e abitati da personaggi favolosi
che si librano senza peso. Eccezionale
fu la sua abilità tecnica che gli consentì
di portare l’affresco ad una luminosità
mai raggiunta prima. La sua opera riflette
l’andamento dell’arte e assomma sensibilità
e cultura appartenenti ad epoche diverse:
il barocco grandioso, severo e poi decorativo,
il rococò più sottile ed elegante, la
compostezza di un incipiente neoclassicismo,
il brivido di malinconia che annuncia
l’esplosione romantica [Cfr. Anna Pallucchini].
Uno dei suoi più splendidi soffitti,
che rappresenta l’apoteosi della musica, si
trova nella Chiesa della Pietà.
.2 maggio: ciarlatani, empirici, ciurmatori,
oculisti siano banditi dalla città e dallo Stato.
.24 giugno: i granduchi di Toscana ascoltano
una cantata nell’Ospedale della Pietà.
.4 luglio: la Repubblica conferma la propria
neutralità nella guerra russo-turca.
.30 agosto: sia compilato il Codice delle
Leggi Feudali.
.15 novembre: i granduchi di Toscana
tornano a visitare Venezia e assistono all’opera
al Teatro San Beneto.
.1° dicembre: si stabilisce l’obbligatorietà
di soccorrere gli annegati e si ripetono
i consigli della Sanità emanati nel 1768
(Venga ad essi soffiato in bocca a tutta forza
col fiato umano o con speciali mantici distribuiti
alle farmacie per farli rinvenire).
.Si stampa un’opera grandiosa commissionata
dalla Repubblica: l’Anagrafe dello
Stato Veneto, «che contiene la topografia
della città e delle provincie, le tavole della
popolazione, dei comuni, delle parrocchie,
del clero, delle associazioni, delle milizie,
degli istituti pii, delle arti e delle industrie»
[Molmenti III 18].
.Gasparo Gozzi è incaricato «di studiare
e suggerire una riforma di tutti gli studi».
Con la riforma sorgeranno «in ciascun sestiere,
per cura e a spese dello stato, alcune
scuole minori per il popolo dove i maestri
insegnavano a oltre settecento fanciulli la
dottrina cristiana, il leggere, lo scrivere e i
principî dell’aritmetica: altri duemila cinquecento
alunni sono sparsi nelle scuole private,
quasi tutte sotto la guida di sacerdoti,
ma soggette pure al magistrato dei riformatori».
Dieci anni dopo (12 maggio 1781) il Senato
proporrà «di continuare nelle provvide
disposizioni [...] per conseguire l’intento di
preparare la miglior disciplina ed una solida
letteraria erudizione alla gioventù specialmente
patrizia» [Molmenti III 20-1].
.Censimento: gli abitanti nel quinquennio
1766-70 sono 141.056 [Cfr. Beltrami 38].
Un altro studio pone questo censimento nel
1771 e ci dice che ufficialmente gli abitanti
sono 138.700, ma non si sa se i dati comprendono
anche i forestieri [Contento 87].
1771
.20 aprile: rinfrescamenti al principe Saverio
di Sassonia.
.5 settembre: s’incendia una casa presso
S. Giacomo da l’Orio.
.28 settembre: Pietro Venier, patron dell’Arsenale,
viene relegato a Palmanova per
aver diffuso pubblici segreti.
.2 dicembre: i bastimenti scontino la
contumacia di 40 giorni nel Canale di Poveglia;
quella di 28 giorni nel Canale dei
Marrani o Canale Orfano [v. 810].
1772
.4 marzo: incendio al Mondo Novo, la
taverna-magazzino dove si vende vino e si
custodiscono i pegni oggetto di prestiti.
.8 marzo: Giovanni Girolamo Zuccato è
nominato 43° cancellier grando.
.4 giugno: l’elettrice vedova di Sassonia
venga degnamente accolta all’Arsenale.
536
.3 settembre: siano gradualmente soppressi
i conventi degli Agostiniani, Gerolimini,
Minimi e Serviti.
.27 novembre: il segretario del Senato
Pier Antonio Gratarol fonda a Venezia una
Loggia di Liberi Muratori, tollerata dal Governo.
Si chiama L’Union ed ottiene la patente
numero 438 dalla Gran Loggia inglese
dei Moderns e come in quelle inglesi,
anche gli aderenti veneziani appartengono
alle più diverse estrazioni sociali, molti
nobili, borghesi ed ebrei.
1773
.28 febbraio: Andrea Tron viene eletto
procuratore di S. Marco.
.13 marzo: si ordina l’elezione di una
Deputazione Straordinaria alla Regolazione
delle Arti che qualche mese dopo presenta
(6 settembre) la statistica delle Arti.
.28 aprile: si verifica un grave incendio
presso la Chiesa di S. Giovanni di Railto.
.29 settembre: i Deputati ad Pias Causas
raccolgano le leggi in materia ecclesiastica.
.Scioglimento dei Gesuiti anche in Venezia.
Con la soppressione dei Gesuiti vengono
istituite delle scuole medie laiche,
mentre i collegi dei Gesuiti sono convertiti
in scuole pubbliche. In particolare, a Venezia
si riformano le scuole elementari, affidando
il compito a Gasparo Gozzi [v. 1770]:
le scuole dei sestieri sono trasformate da
scuole di grammatica latina in scuole primarie,
dove si insegna a leggere e scrivere
in italiano, a far di conto e il disegno (‘linguaggio’
internazionale).
.Si pubblica una statistica la quale ci
dice molte cose interessanti che esistono
nella città di Venezia.
Ci sono 48 locande.
L’arte dei doratori conta 33 botteghe, 64
capomastri, 70 lavoratori e 10 garzoni.
1774
.Gennaio: Domenico ed Elisabetta Caminer
lanciano il Giornale Enciclopedico.
.27 febbraio: crolla il campanile di S.
Giorgio Maggiore danneggiando chiesa e
convento.
.28 febbraio: trattato con la Francia per
abolire il diritto di albinaggio, ovvero il diritto
del re, dei feudatari o dei Comuni di
incamerare i beni di stranieri morti senza
discendenti.
.17 marzo: crolla sul Canal Grande il
campanile di S.M. della Carità. Le macerie
alzano un’ondata che lancia in campo San
Vidal le gondole del traghetto.
.28 aprile: s’incendia il Teatro San Beneto
[v. 1755]. Un ignoto spettatore aveva
acceso una candela nel suo palchetto per
leggere il copione dell’opera che si stava
rappresentando. Sarà ricostruito da Pietro
Chezia.
.30 agosto: elezione di cinque Correttori
delle Leggi e dei Capitolari [le norme che regolano
obblighi e diritti] dei Consigli e Collegi.
Si vara quindi una nuova correzione alle
leggi, dopo quelle del 1628 e del 1762 , per
cui tra l’altro si vietano i giochi d’azzardo, si
aumentano gli stipendi dei dipendenti pubblici,
si concede la veneta nobiltà sotto certe
condizioni a famiglie nobili delle province.
.3 settembre: il Casanova diviene confidente
degli Inquisitori.
.27 novembre: chiusura del Ridotto, considerato
luogo di rovina-famiglie, e proibizione
dei giochi d’azzardo; si inneggia
alla salvezza della città coniando una
medaglia con il Leone che debella il Giuoco.
.15 dicembre: proposte di un trattato di
commercio con la Russia.
.Viene istituita una Scuola di marina.
1775
.14 gennaio: arriva in città l’elettore Palatino
o elettore di Baviera.
.Guerra d’indipendenza americana (1775-83).
.27 gennaio: Francesco Donà viene nominato
storiografo pubblico, l’ultimo. Egli
divide la storia della città in tre fasi distinte:
i commerci, le conquiste, le difese.
537
.5 marzo: Pietro Vettor Pisani viene eletto
procuratore di S. Marco.
.19 marzo: il Maggior Consiglio, consapevole
del fatto che un grave danno per la
Repubblica proviene «dalla troppo sensibile
diminuzione del numero dei componenti
il sovrano aristocratico corpo» [Molmenti
III 26] e forse anche spronato dalle considerazioni
del veronese Scipione Maffei, che
nel suo Consiglio politico (scritto nel 1736,
ma pubblicato dopo il 1797) propone «di associare
i popoli al governo affinché partecipandovi
prendano amore allo Stato e cooperino
validamente alla sua potenza»
[Molmenti III 26], approva il decreto per
l’aggregazione al veneto patriziato di 40
case nobili della terraferma a costo zero, ma
solo dieci famiglie [Molmenti dice 9] domandano
ed ottengono di essere iscritte nel
Libro d’Oro.
.19 marzo: crolla per la seconda volta [v.
1720] il Ponte della Veneta Marina, a causa
della ressa per la festa di S. Giuseppe a Castello.
Un prete si rompe una gamba, molte
persone riportano contusioni cadendo in
acqua, ma per fortuna nessun morto.
.28 marzo: il sacro romano imperatore
Giuseppe II assiste ad una cantata ai Mendicanti.
Affascinato dalla bellezza della
musica si fa portare lo spartito e si mette a
cantare insieme alle putte del coro.
.28 maggio: ballo a Ca’ Tron (S. Stae) per
l’imperatore e gli arciduchi, che ammirano
Caterina Dolfin Tron e Contarina Barbarigo.
.26 agosto: non s’introducano nuove vacanze
e siano ridotte le feste di Palazzo.
.3 ottobre: il baccalà non sia tenuto a bagno
nell’acqua di calce.
.11 ottobre: soggiornano a Venezia i duchi
di Gloucester.
.30 ottobre: l’arciduca Ferdinando viene
in visita a Venezia.
.23 dicembre: muore il patriarca Giovanni
Bragadin, sostituito da Federico Maria
Giovannelli (5 gennaio 1776).
.Da Giorgio Quadri, corfiota, sotto le
Procuratie Vecchie, si beve caffè turco.
.Si decreta l’abbattimento del campanile
di S.M. Zobenigo dopo aver constatato che
si era inclinato di due piedi e mezzo.
1776
.18 maggio: collocazione del parafulmine
o conduttore elettrico sul Campanile e
conio di una medaglia per l’ideatore di tale
sistemazione, l’abate Giuseppe Toaldo.
.6 luglio: i granduchi di Toscana e i principi
di Sassonia visitano l’Arsenale.
.4 ottobre: sia reso onore alla duchessa
Infanta di Parma.
.6 dicembre: muore l’architetto veneziano
Giorgio Massari (1686-1766), che aveva
realizzato importanti opere tra cui Palazzo
Grassi sul Canal Grande e sulla sponda opposta
la sopraelevazione di Ca’ Rezzonico
costruita dal Longhena. Una targa posta
sulla parete laterale della Chiesa di S.M.
della Pietà ricorda che questa chiesa fu
costruita dal grande architetto al quale si
devono anche la Chiesa dei Gesuati e il rifacimento
della facciata della Scuola di S.M.
della Carità, che ospiterà poi le Gallerie dell’Accademia.
.20 dicembre: le donne possono frequentare
i teatri soltanto se mascherate.
.28 dicembre: per la serie non si sa mai,
gli Inquisitori proibiscono la rappresentazione
del Coriolano di Shakespeare, temendo
susciti qualche spirito di rivolta. Con la
sua politica oligarchica il patrizio romano
Coriolano, vissuto nel V sec. a.C., si era attirato
l’odio della plebe, che lo accusava in
particolare di volerla ridurre alla fame ...
.Dicembre: Agostino Colonna decora la
sala da musica dell’Ospedaletto.
.Il veneziano Andrea Memmo (1729-93)
crea a Padova il Prato della Valle, capolavoro
urbanistico dell’illuminismo veneto.
1777
.10 gennaio: vanno in scena al Teatro
San Salvador Le Droghe d’Amore di Carlo
Gozzi in cui l’autore fa la caricatura del
segretario del Senato Pier Antonio Gratarol
[v. 1772] e scoppia un clamoroso scan-
538
dalo: il 56enne Gozzi e il 37enne Gratarol
hanno la stessa amante, l’attrice Teodora
Ricci. Dopo la rappresentazione della commedia
Gratarol fugge da Venezia e il Governo
emana un bando capitale contro di
lui (22 dicembre) per presunte cospirazioni
massoniche. Dalla Germania dove si è rifugiato,
il Gratarol pubblica (dicembre 1779)
la Narrazione Apologetica, che getta così tante
ombre su Gozzi da indurlo ad avviare
(1780) la stesura delle sue Memorie come
occasione di chiarimento dello scandalo.
Gratarol muore nel 1785, la Ricci abbandona
le scene nel 1798 e finirà i suoi giorni nel
manicomio di San Servolo.
.4 aprile: Alvise Contarini viene eletto
procuratore di S. Marco.
.7 maggio: arriva a Venezia il principe
Federico Adolfo di Svezia festeggiato dai
Liberi Muratori.
.2 ottobre: non si vendano liquori ai marinai,
pena tre anni di galera.
.27 novembre: i sudditi non ricerchino
titoli ed onori da principi.
.Si istituisce il corpo degli addetti allo
spegnimento degli incendi che dal 1808
prenderà il nome di Corpo dei Pompieri.
1778
.29 luglio: si rinnova ai ciechi il permesso
di questuare in silenzio, non più di quattro
per chiesa.
.29 agosto: successo della spedizione
navale militare contro i pirati barbareschi
nelle acque di Tripoli [v. 1766].
.9 novembre: muore a Roma Giovanni
Battista Piranesi (1720-78), che si firmava
Architectus Venetianus o Venetus Architectus.
Lo stesso fa Canova. Anche lui, come Piranesi
non è di Venezia, ma di Possagno: si
firmava Canova di Venezia per un desiderio
di appartenenza, che nel 21° sec., per esempio,
non hanno i veneziani che abitano a
Mestre ... Nato a Mogliano Veneto, Piranesi
si forma a Venezia e a vent’anni si trasferisce
a Roma, ritornando in laguna per realizzare
la sua prima serie di Carceri (1745-
47). Muore a Roma e viene sepolto nella
piccola Chiesa di Santa Maria del Priorato. Il
genio del Piranesi si era manifestato nell’incisione,
con la moltiplicazione dei luoghi
dell’attenzione attraverso angoli in
ombra, centri luminosi a distanze diverse,
capaci di sollecitare lo sguardo dell’osservatore
a indagare uno spazio che diventa
così più affascinante e misterioso.
.31 dicembre: muore il doge Alvise Mocenigo
IV ed è sepolto all’inizio del nuovo
anno nella Chiesa di S. Giovanni e Paolo.
.Tommaso Temanza pubblica Vite dei più
celebri architetti e scultori veneziani che fiorirono
nel secolo decimosesto.
.All’Arsenale si costruisce l’edificio degli
intagliatori dove si disegnano in grandezza
naturale e si tagliano i pezzi per la costruzione
del nuovo tipo di nave, il vascello.
.Primo teatro costruito a Mestre dai fratelli
Filippo e Alvise Balbi su progetto di
Bernardino Maccaruzzi. L’evento è salutato
con grande entusiasmo, poiché Mestre è un
ameno luogo di villeggiatura di terraferma,
comodo per la vicinanza a Venezia, frequentato
da nobili e ricchi borghesi, pieno
di villeggianti, ma che tuttavia non possiede
luoghi pubblici che permettano ai patrizi
di svagarsi con spettacoli musicali, balli
e commedie. Con la fine della Repubblica,
il flusso dei patrizi veneziani a Mestre s’interrompe
e l’attività del teatro s’inaridisce,
finché l’edificio non è demolito dallo stesso
proprietario.
.Muore Flaminio Corner (1693-1778) che
nel 1758 aveva pubblicato a Padova Notizie
storiche delle chiese e monasteri di Venezia e di
Torcello. L’opera sarà ristampata nel 1990. Il
suo nome è ricordato dalla toponomastica:
Campiello Flaminio Corner [sestiere di
Cannaregio].
1779
.Si elegge Paolo Renier, 119° doge (14
gennaio 1779-2 marzo 1789). Ha 69 anni ed
ha servito la Repubblica come ambasciatore
a Vienna e bailo a Costantinopoli. È un uomo
di cultura, ha tradotto Platone in veneziano,
è stato politicamente un riformatore, ma
adesso si schiera contro i novatori.
.30 gennaio: nasce l’Accademia Farsetti
(poi Erizzo) per la formazione della gioventù
patrizia.
.3 marzo: dopo un lungo e aspro dibattito
trascinatosi per molti mesi, il Maggior
539
Consiglio abbandona l’idea di istituire a
Venezia un Monte di Pietà con 284 favorevoli,
35 no e 421 astenuti. I Monti di Pietà
erano sorti in terraferma e nel resto d’Italia,
ma non in laguna, dove si lasciava la titolarità
dell’attività finanziaria agli ebrei. Per
un nuovo progetto di Monte di Pietà a Venezia
bisognerà attendere la costituzione
della Municipalità Provvisoria (1797).
.18 marzo: la Repubblica istituisce a Padova
un’Accademia di Scienze e Belle Lettere
composta da 24 soci incaricati di premiare
annualmente le «migliori memorie di metafisica,
gius pubblico, belle lettere e antiquaria»
[Molmenti III 80].
.1° maggio: triduo in S. Marco per implorare
la fine della siccità durata 5 mesi.
.13 maggio: Antonio Canova espone il
gruppo di Dedalo e Icaro.
.14 giugno: verso mezzogiorno, nel pozzo
situato di fronte la porta laterale della Chiesa
di S. Trovaso [sestiere di Dorsoduro], con
grande raccapriccio, scrive il cronista, viene
rinvenuto un busto d’uomo con le sole braccia.
Più tardi vengono ritrovate due cosce
con le gambe e i piedi in un altro pozzo
situato in un campiello vicino la Fondamenta
del Malcanton. Il giorno dopo nel Canale
di S. Chiara si vede galleggiare una testa
d’uomo e poco dopo nel Canale della Giudecca
vengono raccolte interiora d’uomo che
galleggiano. L’inchiesta accerta che i poveri
resti appartengono a Francesco Cestonaro,
ucciso nel sonno e fatto a pezzi dalla moglie
(Veneranda Porta da Sacile) e dal suo amante
(Stefano Fantini da Udine). Entrambi sono
condannati al taglio della testa [v. 1780].
.28 ottobre: il campanile dei Santi Apostoli
è colpito da un fulmine. A proposito
del campanile si ricorda che all’epoca della
sua costruzione (1672) il prete Domenico
Longo scivolò giù «dalla celle delle campane,
e nella caduta attaccossi colle vesti alle
sfere dell’orologio. Colà rimase per buona
sorte sospeso quanto bastò perché si potesse
accorrrere in suo aiuto, e salvarlo»
[Tassini Curiosità ... 36].
.5 dicembre: in Maggior Consiglio Carlo
Contarini fa un discorso contro la decadenza
e il malcostume, dicendo tra l’altro:
«Tutto è disordine, tutto è senza regola», e
sollecita un piano di riforme spalleggiato
da Giorgio Pisani.
.23 dicembre: preoccupazione degli Inquisitori
di Stato per il diffondersi del gioco
della tombola.
.Dicembre: Teodoro Correr inizia la raccolta
di quadri e oggetti antichi.
.L’imperatore Giuseppe II viene per la
seconda volta a Venezia [v. 1769].
.Nel corso dell’anno si creano due Procuratori
di S. Marco: Benedetto Giovanelli (3
febbraio) e Alvise Mocenigo (26 novembre).
1780
.12 gennaio: doppia esecuzione tra le
colonne della Piazzetta. Stefano Fantini viene
decapitato e poi squartato. Veneranda
Porta viene soltanto decapitata, ma deve assistere
allo strazio del suo amante. Entrambi
avevano ucciso Francesco Cestonaro, marito
della Porta, e lo avevano fatto a pezzi, seminando
i resti in alcuni pozzi e gettando la
testa in laguna. Gli inquirenti, per dare un
nome al poveretto e trovare così una pista
atta a scovare gli autori del terribile misfatto,
avevano fatto imbalsamare la testa esponendola
fuori dall’ufficio dell’Avogaria nella
speranza che qualcuno la riconoscesse. E così
era avvenuto [Cfr. Pazzi 135].
.17 gennaio: in Maggior Consiglio Carlo
Contarini e Giorgio Pisani rinnovano le loro
richieste di riforme costituzionali.
.8 marzo: Giorgio Pisani viene eletto
procuratore di S. Marco.
.23 aprile: il Maggior Consiglio respinge
tre diverse proposte in merito alla correzione
delle leggi, avanzate da Carlo Contarini e
Giorgio Pisani.
.30 aprile: discorso del doge Renier a
favore di una nuova parte moderata: «no
gavemo forze, non terrestri, non maritime,
non alleanze, vivemo a sorte e per accidente
e vivemo colla sola idea della prudenza
del Governo della Repubblica».
.12 maggio: gli Inquisitori aprono un
processo contro Carlo Contarini e Giorgio
Pisani per mire novatrici e brogli e il 30
maggio vanno a sentenza, decidendo per
Giorgio Pisani la condanna nel Castello di
S. Felice a Verona e per Carlo Contarini la
relegazione nella fortezza di Cattaro, dove
540
morirà. Il Maggior Consiglio premierà gli
Inquisitori (21 luglio), dichiarandoli benemeriti
della Patria.
.4 agosto: arriva a Venezia William Beckford
(1759-1844), che sarà ricordato come
l’autore di Vathek (1786). Assiste al Lido alla
cerimonia dello Sposalizio del Mare. Del Lido
scriverà poi in uno dei suoi libri di viaggi,
Dreams, Walking Thoughts (Sogni, pensieri che
camminano). Scriverà anche che l’irrequietezza
mostrata dai patrizi nelle riunioni
obbligatorie del Maggior Consiglio con la
frase Pregai curto, Pregai curto (cioè facciamo
presto) era dovuta all’eccessivo uso del caffè ...
.5 agosto: si decide di ampliare la Riva
dei Schiavoni [non degli Schiavoni] dal Ponte
de la Paglia alla Ca’ di Dio e si decidono anche
modifiche alle costruzioni delle navi.
.6 settembre: il Senato approva la pubblicazione
del Codice Feudale contenente
una molteplicità di leggi.
.17 dicembre: si varano provvedimenti
atti a garantire abbondanza di generi di
prima necessità a prezzo conveniente.
.29 dicembre: si riprendono le relazioni
con la corte di Torino interrotte dal 1774.
.Censimento: gli abitanti sono ufficialmente
140.286, ma non si sa se il dato comprenda
anche i forestieri [Contento 87].
.Si pubblica la Pianta di Venezia del XII
secolo di fra’ Paolino riprodotta dal veneziano
Tommaso Temanza nel 1747.
.Muore il pittore veneziano Bernardo
Bellotto (1721-1780) nipote e allievo di Canaletto.
Nel 1747, a soli 26 anni, viene invitato
dall’elettore di Sassonia Augusto III a
trasferirsi a Dresda. Qui ottiene da subito
fama e successo, anche a livello europeo.
Nel 1758 l’imperatrice Maria Teresa d’Austria
lo chiama a
Vienna. Tre anni dopo è
a Monaco di Baviera e
vi rimane cinque anni,
poi si trasferisce definitivamente
a Varsavia,
dove trascorrerà gli ultimi
anni della sua vita.
Dei luoghi visitati lascia
una traccia indelebile
nelle sue tele, che si
distinguono per l’accuratezza
dei particolari. Le vedute realizzate
a Varsavia saranno prese come modello per
la ricostruzione della città dopo i bombardamenti
della Seconda guerra mondiale.
.Si istituisce il Deputato alle Valli Veronesi,
il cui compito è quello di sovrintendere al
prosciugamento e alla bonifica delle valli
veronesi per renderle atte alla coltivazione.
.Si fonda alla Ca’ d’Oro l’Accademia degli
Ardenti (col motto Flamma nos ardet) su iniziativa
del marchese Francesco Albergati
Capacelli, del conte Alessandro Ercole
Pepoli e di altri nobili, i quali propongono
di quando in quando agli abitanti colti di
Venezia, come anche ai forestieri, commedie
composte da loro o di altri autori. Questa
accademia dura quattro anni.
1781
.5 marzo: Francesco Pesaro viene eletto
procuratore di S. Marco.
.30 aprile: i giovani barnaboti [patrizi poveri
abitanti a S. Banaba] di bell’ingegno
siano accolti nell’Accademia dei Nobili o in
altro Istituto.
.7 maggio: sia demolita la scoazzera in
Campo S. Barnaba [sestiere di Dorsoduro].
.27 settembre: provvidenze per risollevare
l’arte della lana.
.Muore a Venezia Giovanni Maria Morlaiter,
nato a Venezia nel 1699, ma di origine
tirolese. È il più noto scultore del Settecento
prima di Canova. I suoi lavori stanno
ai Gesuati e alla Pietà. Numerosi bozzetti
sono conservati a Ca’ Rezzonico.
1782
.18 gennaio: in pieno Carnevale sbarcano
in laguna i conti del Nord, titolo sotto
cui si celano Pavel Petrovic (futuro imperatore
di Russia Paolo I) e Maria Teodorovna;
il governo veneziano dedica loro grandi
feste: regata, rappresentazioni teatrali, sfilata
notturna di carri allegorici, un arco
trionfale a S. Marco e tanta musica. Viene
infatti eseguita una memorabile cantata,
scritta da Michele Mortellari, diretta da
Francesco Mengati ed eseguita da 40 putte,
dieci per ogni Ospedale (Derelitti, Incurabili,
Mendicanti, Pieta).
541
.15 maggio: Pio VI si ferma alcuni giorni
a Venezia (15-19 maggio), visita la città,
l’Arsenale, le Scuole di S. Marco e S. Rocco e
il Convento di S. Giorgio Maggiore. Prima
di partire celebra a S. Giovanni e Paolo le
funzioni di Pentecoste, benedice il popolo
stipato nel campo e concede un giubileo.
.26 giugno: muore il veneziano Antonio
Visentini (1688-1782), la cui fama è legata
alle incisioni tratte dalle opere del Canaletto.
Noto anche per i suoi studi su S. Marco,
pubblicati nel 1726 con il titolo Iconografia
della Ducal Basilica dell’Evangelista Marco. Di
sua invenzione sono le vignette per i 20 volumi
Della Istoria d’Italia di Francesco Guicciardini
pubblicati nel 1738-39.
.20 agosto: discutendosi cause di separazione
le mogli si ritirino in monastero.
.14 novembre: acqua alta notevolissima.
.18 novembre: breve soggiorno a Venezia
del duca di Chartres.
.12 dicembre: si istituiscono in via provvisoria
tre Inquisitori all’Arsenale con il compito
di introdurre le riforme necessarie a
migliorare le costruzioni navali e reperire il
legname necessario. Degli Inquisitori all’Arsenale
straordinari erano stati nominati nel
1534 allo scopo di prevenire i furti.
.Si pubblica a Venezia, in greco, il monumentale
lavoro di devozione curato da san
Nicodemo Agiorita (1748-1809) Filocalia, la
guida incomparabile della preghiera ininterrotta:
una raccolta di testi di vari autori
sull’ortodossia orientale.
1783
.10 marzo: in chiesa le donne abbiano il
capo velato e vestano onestamente.
.12 marzo: eccezionale acqua alta.
.29 marzo: si riparino i pozzi pubblici.
.22 aprile: il principe di Württemberg assiste
ad una seduta del Maggior Consiglio.
.Si completano i murazzi di Pellestrina e
Sottomarina.
.16 dicembre: muore Joseph Adolf Hasse
(1699-1783), chiamato il Sassone, giunto a
Venezia nel 1730 per insegnare agli Incurabili.
Aveva sposato la veneziana Faustina
Bordoni (1700-1781), mezzosoprano, una
delle maggiori cantanti del tempo. Entrambi
riposano nella Chiesa di S. Marcuola.
1784
.15 aprile: nel Bacino di S. Marco si innalza
un pallone aerostatico, celebrato con
medaglie, poemi e pitture.
.7 maggio: i Pisani di S. Stefano offrono
una splendida festa di ballo a Gustavo III, re
di Svezia, rinnovandola tre sere dopo alla
Giudecca.
.25 maggio: regata in onore dell’arciduca
governatore della Lombardia.
.29 maggio: il doge Renier, dopo la relazione
di Andrea Tron, inquisitore alle Arti,
che ha riferito sulla decadenza delle industrie
e dei commerci, emana un proclama,
ratificato dal Senato il 1° agosto, in cui non
s’impartiscono delle norme, ma si esortano i
patrizi veneziani, i nobili di terraferma e
ogni altra persona a tornare alle antiche tradizioni
per superare la crisi della Repubblica,
tra le cui cause c’è proprio quella di
considerare il commercio disdicevole alla
nobiltà, mentre è vero il contrario perché
proprio sul commercio si era fondata la potenza
veneziana [Arti e mestieri 117-8].
.3 giugno: si compili un Codice Criminale.
.7 giugno: Giovanni Antonio Gabriel è
nominato 44° cancellier grando. È l’ultimo.
.21 giugno: Angelo Emo salpa alla volta
di Tunisi per punire i pirati barbareschi che
depredano le navi e quindi danneggiano il
commercio veneziano. Riesplode dunque
la pirateria dei barbareschi del bey di Tunisi
e la Repubblica, non essendo riuscita a
risolvere la questione per via diplomatica,
si vede costretta ad inviare una squadra.
542
Giunto a destinazione, Emo bombarda Susa
(5 ottobre 1784 e 26 luglio 1785), poi Sfax
(12 agosto 1785) quindi La Goletta (9 ottobre
1785), infine Biserta (7 agosto 1786) e
poi ancora Susa (26 settembre 1786) per ben
12 giorni, finché non gli arriva la richiesta
di una tregua (21 luglio 1787). In questi
bombardamenti Emo utilizza le batterie galleggianti
ideate da lui stesso e costringe il
bey a sottoscrivere un trattato che assicura
i mari dalle piraterie dei barbareschi e riduce
dal 7 al 5 per cento il dazio sulle merci
importate ed esportate dai mercanti veneziani.
Emo muore improvvisamente a Malta,
dove si era ritirato per svernare (1° marzo
1792). I suoi resti approderanno infine
nella Chiesa di S. Biagio Vescovo. Il Canova
gli erigerà un monumento in Arsenale.
.29 settembre: rissa, con spari di pistola,
tra arsenalotti e sbirri di Piazza.
.Censimento: si calcola che gli abitanti
nel quinquennio 1780-84 sono 141.086 [Cfr.
Beltrami 38], altri dicono che sono 139.095,
precisando che non si sa se il dato comprende
anche i forestieri [Contento 87].
1785
.3 gennaio: muore Baldassarre Galuppi,
detto il Buranello (1706-1785), grande compositore
e maestro di cappella a S. Marco e
agli Incurabili. Ebbe un ruolo rilevante
nella cultura settecentesca per il contributo
dato all’opera seria e a quella buffa. Eclettico
e versatile, Galuppi sarà celebrato per
l’impulso dato all’opera buffa grazie al sodalizio
con Carlo Goldoni, particolarmente
intenso tra il 1749 e il 1755, che gli aveva
consentito, tra l’altro, la composizione dell’Arcadia
in Brenta e della Diavolessa. A Burano
gli dedicheranno la piazza principale
(Piazza Baldassare Galuppi), un monumento
e (nel 1951) una targa marmorea.
.25 aprile: incendio doloso all’Arsenale.
Ricercando gli attentatori si scopre (6 maggio)
una Loggia Massonica, cui sono ammessi
nobili, cittadini, religiosi. La Loggia si
trova sulla Fondamenta di Rio Marin all’anagrafico
803, nel palazzo del procuratore
Contarini (poi Palazzo Venier). Il fante degli
Inquisitori Cristoforo Cristofoli sequestra
carte, mobili ed emblemi dei Liberi Muratori,
che vengono bruciati nel cortile di
Palazzo Ducale (10 maggio) al grido di Viva
San Marco. Tutte le logge massoniche sono
proscritte nel territorio dello Stato.
.8 maggio: muore Pietro Longhi (1702-
85), pittore delicato e sottile che ha privilegiato
le cose di tutti i giorni, lasciandoci un
quadro preciso della vita quotidiana della
borghesia veneziana. Visse nella parrocchia
di S. Pantalon per la cui chiesa aveva eseguito
degli affreschi.
.28 maggio: in un caffè della Giudecca
alcuni musicisti aprono un teatrino di opera
buffa per rappresentare Il Marchese
Villano dell’abate Chiari (autore tra l’altro
di almeno 23 romanzi), musica di Baldassarre
Galuppi.
.24 luglio: Andrea Memmo viene eletto
procuratore di S. Marco.
.3 settembre: si istituiscono i Deputati alla
Regolazione delle Tariffe Mercantili di Venezia
e della Terraferma per tenere sotto controllo
l’andamento delle entrate dei dazi e prevedere
e attuare così i necessari adeguamenti
al mutare degli andamenti economici. È una
speciale magistratura composta di tre membri,
detti Deputati, la quale dura fino al 1797.
Il suo compito è quello di modernizzare l’istituto
delle tariffe doganali, che inceppa il
commercio, facendo tesoro dei progressi verificatisi
in tale materia presso gli altri Stati.
.Gaetano Zompini (1700-78) pubblica Le
Arti che vanno per via nella città di Venezia,
una galleria di stampe «della microeconomia
veneziana costituita da un lato dai piccoli
mestieri per strada, dagli ambulanti,
[...] e dall’altro dalla pesca lagunare e in
mare» [Cosulich 87], per l’esattezza una
raccolta di 60 acqueforti dedicate ai mestieri
ambulanti veneziani.
1786
.28 maggio: Angelo Emo in missione contro
i pirati barbareschi come capitano da mar
[v. 1784] diventa procuratore di S. Marco.
.30 luglio: Giovanni Zusto solleva la nave
Fenice, affondata nel 1783 alla foce del
Canal Spignon.
.26 agosto: il Senato istituisce tre Inquisitori
sopra l’Esazione dei Pubblici Crediti. Essi
devono inquisire sulla mancata o ritardata
543
esazione di imposte da parte dei Governatori
delle Entrate, sostituendoli nella diretta
riscossione delle restanze, con poteri giurisdizionali
e di esecuzione forzata.
.21 settembre: il Senato approva il Codice
per la Veneta Mercantile Marina. Il Supplemento
sarà approvato il 6 e il 19 settembre
1789.
.27 settembre: un grave incendio si verifica
a S. Cassiano. Muoiono due sorelle.
.J.W. Goethe (1749-1832) arriva a Venezia
il 28 settembre, come scrive lui stesso nel
suo Viaggio in Italia; visita la città in lungo e
in largo, alcuni palazzi per vedervi le opere
conservate, l’Arsenale dove si gode la vista
del Bucintoro, e i murazzi. Ascolta musica ai
Mendicanti e poi i «gondolieri, che cantano
il Tasso e l’Ariosto sulle loro melodie tipiche»
[Viaggio in Italia 90]. Va a teatro e lascia
la città il 14 ottobre diretto a Ferrara. Tornerà
a Venezia nel 1790 dal 31 marzo al 22
maggio, quando scriverà la maggior parte
dei suoi 103 epigrammi veneziani pubblicati
nello stesso anno. Una targa al Ponte dei
Fuseri [sestiere di S. Marco] ricorda il suo
primo soggiorno in laguna.
.Si pubblica La donna galante ed erudita,
giornale dedicato al bel sesso.
.Muore lo scrittore veneziano Gasparo
Gozzi (1713-86), fratello di Carlo, fondatore
della Gazzetta Veneta (1760-1), dell’Osservatore
Veneto (1761-2) e redattore del Mondo
Morale (1760-74). Maestro di giornalismo,
Gozzi sosteneva che la maldicenza è indice
di progresso sociale. È Gasparo Gozzi a celebrare
nel modo più vero l’osteria veneziana,
definendola come il luogo della danza,
della poesia, della musica: «Quivi pare
che le ginocchia di tutti si sciolgano spontaneamente
a danzare; fuori dell’uscio hai
chi t’invita con gli strumenti; si scrivono
canzonette sulle muraglie; si fanno brindisi
in versi; visi si dipingono co’ carboni; si
canta quanto esce dalla gola». Una targa
marmorea incisa in latino ricorda che nacque
a S. Polo, nella Calle Gasparo Gozzi al civico
2939.
.Vengono compilati i Cattastici dei Provveditor
de Comun, cioè i 6 registri, uno per
ogni sestiere, in cui sono elencate tutte le
strade, i campi, le fondamenta e i ponti. Da
questo registro si apprende che nel Settecento
la maggior parte della città è pavimentata,
che la qualità della pavimentazione
è diversa, che quella dei sestieri più
importanti, S. Marco e S. Polo, dove si
svolge la vita pubblica e commerciale di
tutta Venezia, è in trachite euganea, mentre
altrove, nelle zone di minor traffico, la
pavimentazione è in cotto a spina di pesce
o in terra battuta e nei campi principali
solo la direttrice di camminamento, che un
tempo era in terra battuta e successivamente
in mattoni, adesso è lastricata con
trachite euganea, mentre il resto del campo
è come sempre lasciato a prato.
1787
.19 gennaio: i pievani trasmettano mensilmente
alla Sanità l’elenco dei nati.
.8 maggio: i medici delle contrade si prestino
con attenzione e carità all’assistenza
dei poveri.
.La Repubblica decide di ridurre in tutto
lo Stato le feste religiose perché aggiungendosi
al normale riposo ingenerano occasioni
di ozio, vizio e in genere mal costume.
.2 giugno: esce la Gazzetta Urbana Veneta
[v. 1710] di Antonio Piazza, che cura soprattutto
di tenere desta l’attenzione del lettore
con una grande varietà di argomenti.
1788
.28 gennaio: si costituisce la Compagnia
Veneta di Sicurtà alla quale seguirà nel corso
dell’anno la creazione della Veneta Società di
Assicuratori.
.Febbraio: gela la laguna e si cammina
sul ghiaccio.
.21 maggio: la Repubblica decide di non
intervenire nella guerra austro-russo-turca.
.21 maggio: si decreta l’ampliamento
della Pescheria di S. Marco.
.14 luglio: l’ambasciatore veneto a Parigi,
Antonio Cappello, che dal suo osservatorio
fiuta l’aria politica e sente che si
appressano tempeste e uragani, scrive al
doge Renier, raccomandandogli di abbandonare
la neutralità disarmata e cercare alleanze
perché «una potenza che se la intende
bene con le altre, esige più considerazione
politica ed è garantita dalle soper-
544
cherie». In laguna, però, il Governo si limita
a vigilare i librai (per evitare il diffondersi
di opere sovversive), i comici (che
con frasi imprudenti possono recar gran
danno) e i caffè (per evitare che si trasformino
in palestre di troppo libere discussioni).30
dicembre: laguna ghiacciata anche
nei canali interni con l’eccezione del Canale
della Giudecca per la forte corrente dell’acqua.
Il fenomeno durerà fino al 9 gennaio
1789 e il cronista scrive che per «la
rigidezza straordinaria di questa invernata,
che cominciò a rimarcarsi alla metà
circa del mese cadente con copiose nevi
cadute, arrivarono a congelarsi le acque
della nostra laguna, talmente che in questo
giorno cominciarono varie persone da
Mestre e così pure dalla città dominante a
passar la laguna camminando a piedi
sopra il ghiaccio». La laguna gelerà altre
volte: 1808, 1809, 1811, 1820, 1864. Inverni
molto freddi con gelate parziali si verificheranno
negli anni 1830, 1858 e 1880.
1789
.13 febbraio: muore il doge Paolo Renier
ed è sepolto nella Chiesa dei Tolentini. Per
non turbare le feste conclusive del Carnevale
la sua morte viene resa pubblica il due
marzo, in quaresima. A ricordarlo tra l’altro
un busto del Canova (Museo Bottacin di
Padova) e l’intitolazione di una via al Lido
di Venezia. In Centro Storico due calli portano
il nome della famiglia Renier.
.Si elegge Lodovico (o Ludovico) Manin,
120° ed ultimo doge (9 marzo 1789-12
maggio 1797). È nato il 26 giugno 1726 da
Lodovico Alvise e Maria Basadonna. Ha 64
anni. La sua famiglia è originaria della Toscana,
emigrata in Friuli (a Udine) nel 1312
a causa delle gravi discordie che affliggevano
Firenze e in seguito (1651) aggregata
al patriziato veneziano per soldo [v. 697].
.16 marzo: Alvise Mocenigo viene eletto
procuratore di S. Marco.
.14 giugno: muore Tommaso Temanza
(1705-89), propugnatore del neoclassicismo
a Venezia ed è sepolo nella Chiesa di S. M.
Maddalena da lui stesso progettata (novembre
1759) e iniziata (1763) al posto di una
chiesetta del 1222, ma completata dal suo
allievo G. Selva (1790). La Maddalena sarà
definita «il manifesto dell’architettura nuova
in Venezia». Sarà appunto il Selva a proseguire
la strada indicata dal maestro. La
Maddalena «diviene un termine di riferimento
obbligato per gli operatori della
generazione successiva che la pongono
esplicitamente quale caposaldo di un’epoca
nuova per l’architettura veneta»
[AA.VV. Venezia nell’età di Canova 21]. A Padova,
dove studia, lascia una debole testimonianza
della sua personalità nella Chiesa
di S. Margherita (1748). Temanza pubblica
Vite dei più celebri Architetti e Scultori
Veneziani che fiorirono nel Secolo Decimosesto
(1752-78), indispensabile opera di consultazione
per gli studiosi di storia dell’architettura
veneta, e ridisegna e pubblica la Pianta
di Venezia di Paolino.
.14 luglio: scoppia la rivoluzione francese
con la presa della Bastiglia: i nobili e il
clero, che possedevano circa un terzo della
terra coltivabile, erano immuni da contribuzioni,
mentre il terzo stato, cioè la borghesia
e i contadini, doveva non solo pagare
imposte all’erario (stremato dalle secolari
dissipazioni della corte), ma versare anche
tributi feudali ai nobili e decime al clero.
Il popolo parigino si impadronisce della
Bastiglia, fortezza e prigione di Stato. In
seguito, il re Luigi XVI è costretto a giurare
fedeltà alla Costituzione (1791), che proclama
i diritti dell’uomo (libertà, proprietà,
sicurezza, resistenza all’oppressione) e
del cittadino (partecipazione alla sovranità
nazionale, libertà della stampa, sindacato
sugli atti dei pubblici funzionari e sull’impiego
del pubblico denaro), ma ciononostante
viene imprigionato (1792), mentre si
proclama l’abolizione della monarchia.
L’anno dopo (1793) il re viene giustiziato e
tutta la Francia si copre di patiboli: inizia il
regno del terrore che dura dal 31 maggio
1793 al 27 luglio 1794 quando Massimiliano
Robespierre, capo dei giacobini, ovvero
dei più fanatici repubblicani, che ha diretto
il processo contro il re Luigi XVI, viene
giustiziato a sua volta.
.Motto in uso nella Francia del 1789 che
poi Bonaparte applicherà con i veneziani:
545
Acquistando, non si è mai sicuri d’essere proprietari;
pagando, non si è mai sicuri di essere
liberati; prestando, non si è mai sicuri di essere
rimborsati.
.28 novembre: incendio a S. Marcuola
che distrugge 60 case e il Ponte dell’Anconeta.
Tra quanti accorrono c’è Francesco
Guardi, che traduce in una serie di opere
pittoriche (disegni e quadri) le sue impressioni.
.19 dicembre: non si adoperi acqua salsa
per fabbricare il pane.
1790
.Il censimento di quest’anno ci consente
un confronto tra Venezia e le maggiori città
della terraferma:
Venezia
137.603
Verona
48.654
Brescia
39.291
Padova
30.519
Vicenza
29.435
Bergamo
35.880
Treviso
10.688
Crema
7.896
In totale nel Dogado e nella Terraferma ci
sono 2.363.398 abitanti [Cfr. Beltrami 68].
Intorno allo stesso periodo, nello Stato della
Chiesa (dati del 1782) ci sono 1.801.780 abitanti,
nel Granducato di Toscana (1791) ce
ne sono 1.058.930 e nel regno di Napoli
(1791) 4.925.381. Un altro studio, come riporta
la tabella posta qui sotto, ci dice che a
Venezia si contano 136.803 abitanti .
.24 marzo: il Senato approva il Codice
Farmaceutico.
.29 aprile: istituzione dell’Ospedale della
Regia Marina nel Convento di S. Anna.
.20 giugno: da Torino l’ambasciatore
veneziano Rocco Sanfermo fa sapere che i
francesi mirano a far diventare la loro
rivoluzione europea.
.15 settembre: concerto e ballo in onore
dell’arciduchessa Elisabetta d’Austria nel
Casino dei Filarmonici.
.Muore Teresa Ventura, cantante e attrice
veneziana la cui fama riempiva i teatri. Si
era sposata a 16 anni con un 70enne, aveva
avuto diversi amanti e infine si era risposata
con Alvise Venier e la loro casa era diventata
un tempio delle arti e delle lettere, luogo
d’incontro di personaggi di spicco.
.A Venezia si contano 22mila poveri ai
quali provvede la carità privata e la beneficenza
pubblica.
1791
.8 gennaio: arriva a Venezia il conte
d’Artois, fratello del re di Francia e futuro
Carlo X di Francia (1824-36). Venezia, terra
di libertà, lo ospita.
.23 luglio: si completa il restauro di quadri
celebri a spese pubbliche.
.24 agosto: Domenico Michiel viene eletto
procuratore di S. Marco.
.22 settembre: l’impiccagione del villano
Pietro Lucchese, che aveva ucciso a Sacile il
podestà Pietro Cesare Corner, chiude la
serie dei giustiziati sotto la Repubblica.
.10 dicembre: la Veneta Società di Medicina
è accolta sotto la pubblica protezione.
.Dicembre: Benedetto Buratti ricostruisce
il campanile di S. Giorgio Maggiore.
1792
.22 febbraio: nella notte dal 22 al 23
grande festa da ballo a Palazzo Ducale in
onore del duca di Genova con circa 600
invitati.
.25 marzo: Gio. Battista Albrizzi viene
eletto procuratore di S. Marco.
.16 maggio: nel sestiere di S. Marco s’inaugura
il nuovo Teatro La Fenice con I
giuochi d’Agrigento di Giovanni Paisiello.
L’idea di costruirlo era nata dopo l’incendio
del Teatro San Beneto [v. 1773]. I gestori
del teatro, in contrasto con la proprietà del
fondo, danno vita ad una Società teatrale
(1788), che acquista un proprio fondo in
Campo S. Fantin e affida la costruzione a
Giannantonio Selva, 39enne architetto veneziano
coadiuvato dal capomastro Antonio
Solari e da Francesco Fontanesi per le
decorazioni. Nella sua storia il teatro subirà
due terribili incendi: nel 1836 e nel 1996.
Durante la prima guerra mondiale sarà
adibito a vari usi, tutti per attività di retrovia,
per cui nel dopoguerra si renderanno
necessarie delle riparazioni: acquistato dal
Comune (1936), il teatro sarà restaurato su
progetto di Eugenio Miozzi e i lavori assegnati
all’impresa Ravà, mentre alle decorazioni
provvederà Nino Barbantini e al ciclo
pittorico Giuseppe Cherubini. L’inaugurazione
avviene nel 1938 con il Don Carlos di
Verdi.
546
.18 maggio: si firma il trattato col bey di
Tunisi, concluso da Tommaso Condulmer,
e si richiama la flotta a Corfù (16 giugno),
l’isola che serve alla Repubblica come base
per controllare l’accesso dell’Adriatico.
.12 settembre: funzioni di ringraziamento
a S. Zaccaria e S. Maria Formosa per l’arrivo
da Tunisi di 60 schiavi liberati.
.19 dicembre: costituzione della Società
pel Commercio del Mar Nero.
.24 dicembre: acqua altissima.
.Ugo Foscolo, nativo di Zante, figlio di
un chirurgo veneziano e di una greca, viene
a Venezia con la madre e i fratelli, perché
gli è morto il padre. Risiede in una casetta
in Campo de la Gatta [sestiere di Castello]
al civico 3224. Qui scrive il Tieste, una tragedia
rappresentata con grande successo al
Teatro S. Angelo. A Venezia Foscolo sviluppa
i suoi entusiasmi patriottici e libertari, è
segretario della Municipalità Provvisoria,
membro della Società di Pubblica Istruzione,
frequenta il famoso salotto della contessa
Teotochi Albrizzi [v. 1816].
1793
.1° gennaio: muore il pittore veneziano
Francesco Guardi (1712-93) che dopo la
scomparsa del Canaletto (1768) era rimasto
il maggior vedutista di Venezia, «l’ultimo
grande pittore della Serenissima». Si differenzia
dal Canaletto (razionalista-illuminista)
perché nella sua pittura ci sono germi
del romanticismo riconoscibili nella luce
guizzante (che in Canaletto è ferma e chiara),
nella pennellata rapida che sfalda le
forme ... Dipinse parecchie volte il Bucintoro;
per esempio la Partenza del Bucintoro
per il Lido è una delle 12 tele dedicate alle
Feste Ducali, realizzate grazie alle incisioni
del Brustolon che a sua volta le aveva ricavate
dal Canaletto. Una targa in Campiello
de la Madonna al civico 5431 ricorda che
«abitò e morì in questa casa».
.26 gennaio: si accettano le credenziali
dell’ambasciatore o incaricato d’affari francese.
Due mesi dopo (23 marzo) il popolo
rumoreggia contro lo stemma repubblicano
547
alzato dai francesi. A Parigi la Repubblica
manda Alvise Querini [v. 1795].
.6 febbraio: muore a Parigi Carlo Goldoni
(1707-93), nato a Venezia a Palazzo
Centani [sestiere di S. Polo]. Con la commedia
Momolo Cortesan (1738), in cui la
parte del protagonista è scritta quasi per
intero, dà inizio alla riforma del teatro, cioè
l’abbandono dell’improvvisazione della
Commedia dell’Arte, aprendo le porte alla
commedia letteraria regolare che, però, a
differenza di quella cinquecentesca, non è
una imitazione più o meno libera della
commedia classica, ma diretta espressione
della realtà quotidiana. La sua opera sarà
tradotta in 22 lingue diverse nel 19° secolo.
La città gli dedicherà un teatro [v. 1875], un
monumento [v. 1883] e due targhe, una
sulla facciata della casa in cui nacque (24
febbraio 1957), e l’altra in latino, in Calle
dei Nomboli al civico 2795.
.6 aprile: si concede l’importazione a Venezia
di calze di seta fabbricate in terraferma.
.16 dicembre: si istituisce un ambulatorio
pubblico che espone questo cartello:
Qui si curano d’ordine pubblico e per carità piaghe
e ferite in cadaun giorno del dopopranzo.
.A S. Giorgio Maggiore si istituisce la
dogana di transito dove si depositano le merci
non destinate alla città. Per quelle destinate
alla città c’è invece la dogana di consumo.
.Convocazione straordinaria del Senato
per deliberare sui provvedimenti da adottare
in previsione di una calata in Italia dei
francesi. Si decide di continuare come si
era fatto per quasi tutto il secolo, dalla Pace
di Passarowitz (1718) in poi, cioè mantenere
una stretta neutralità disarmata. La
mozione è sostenuta da Zaccaria Vallaresso
che prevale su quella di Francesco Pesaro
fautore della neutralità armata (detto
tra parentesi e per giustizia storica il 12
maggio 1797 Pesaro non voterà la mozione
di abdicazione della Repubblica aristocratica
perché sarà già sulla nave pronto
per salpare, il primo dei fuggiaschi ...).
.Una tartana infetta viene intercettata e
la si fa ancorare a Poveglia, l’isola che si
trova in una situazione perfetta tra il porto
di Malamocco e il centro della città. Pattugliata
da una barca di armati, l’isola è così
provvisoriamente adibita a Lazzaretto. Si
costruiscono due ripari di legno, uno per
gli infetti, l’altro per i guardiani.
.Nel corso dell’anno si creano due procuratori
di S. Marco: Almorò Pisani (29
gennaio) e Antonio Cappello (7 dicembre).
1794
.8 febbraio: in previsione del pericolo
francese, Napoli propone un’alleanza, ma
la Repubblica lascia intendere di voler confermare
la sua neutralità disarmata.
.23 aprile: il procuratore Francesco Pesaro
torna a proporre la neutralità armata e
questa volta viene accettata. Si decretano
così provvedimenti per la difesa dello Stato.
.22 settembre: si inaugura il rinnovato
orologio della Chiesa di S. Giacometo.
.13 novembre: prima udienza del doge
concessa al nuovo inviato francese, Giovanni
Battista Lallement.
.25 dicembre: acqua alta, pioggia e scirocco;
perdita di alcune barche in mare.
1795
.Febbraio: gelo eccezionale che uccide
parecchie persone.
.15 marzo: sia migliorato il trattamento
dei mentecatti.
.10 luglio: il conte di Lilla, ospite a Verona
con il suo seguito dal 25 maggio 1794,
presso il conte Giambattista Gazzola con il
beneplacito della Repubblica, si atteggia a
futuro re di Francia. Alla notizia della morte
del figlio di Luigi XVI, infatti, il conte si fa
‘incoronare’ con il titolo di Luigi XVIII.
.28 luglio: i Riformatori riferiscono sul
buon andamento delle scuole dei sestieri, frequentate
da 700 fanciulli.
.30 luglio: Venezia invia a Parigi Alvise
Querini, col titolo di nobile in Francia. Riceve
dimostrazioni di amicizia, ma deve accettare
le rimostranze dei francesi che si
lamentano con Venezia per aver dato ospitalità
al conte di Lilla, fratello del re ghigliottinato,
e al suo seguito.
.In Francia viene creato il Direttorio, cioè
un consiglio di 5 membri che detiene il supremo
potere. Il comando generale dell’esercito
pronto a scendere in Italia viene affidato
al giovane corso Napoleone Bonaparte.
548
.31 luglio: alla base delle vere da pozzo
si scavino vaschette per far bere i cani.
.11 settembre: Sebastiano Giulio Giustinian
viene eletto procuratore di S. Marco.
.8 dicembre: sulla Scala dei Giganti si
trovano dei cartelli inneggianti alla libertà.
.La Gazzetta Urbana scrive un pezzo sull’illuminazione
di Venezia e dice che i fanali
sono «1952, cioè 457 per S. Marco, 359 per
Castello, 240 per S. Polo, 430 per Cannaregio,
193 per S. Croce, e 273 per
Dorsoduro». A questi si devono aggiungere
i 12 della Giudecca, il che porta il totale
a 1964.
1796
.Gennaio: il Carnevale di quest’anno è
giudicato il più sbrigliato del secolo.
.17 febbraio: i francesi accusano ufficialmente
la Repubblica di favorire per terra e
per mare gli austriaci e i loro alleati e di consentire
il soggiorno a Verona del conte di
Lilla, che verrà invitato a lasciare (20 aprile)
i territori della Dominante. Il conte vivrà in
esilio per 23 anni, ma poi Talleyrand riuscirà
ad imporlo come re di Francia (1814).
.10 aprile: inizia la Campagna d’Italia
(1796-97) dell’esercito francese sotto il comando
di Napoleone Buonaparte (che poi
si farà chiamare Bonaparte), nato il 15 agosto
1769 ad Ajaccio in Corsica. L’isola solo
15 mesi prima apparteneva alla repubblica
di Genova che l’aveva venduta (15 maggio
1768) ai francesi. Il comando dell’Armata
d’Italia gli viene affidato (2 marzo 1796)
con l’incarico di allontanare l’Austria dall’Italia.
Infatti, le istruzioni del Direttorio
sono, fatto salvo il «rigoroso rispetto dei
neutri», e quindi della Repubblica di Venezia,
di attaccare il Piemonte per garantire la
sicurezza del confine orientale francese e
stabilire «una solida e sicura base di operazione
contro gli austriaci», scatenare una
«lotta senza quartiere nel milanese per colpire
mortalmente l’Austria e costringerla
alla capitolazione», attuare parimenti un
«programma finanziario» e cioè raccogliere
soldi per sanare il pauroso deficit finanziario
francese con una spedizione attraverso
la penisola senza però compromettere l’equilibrio
dei suoi Stati.
Quando Napoleone passa le Alpi, l’Italia
presenta il seguente assetto: il Regno di Sardegna,
che comprende la Sardegna, il Ducato
di Savoia, un tratto della costa ligure con
Nizza, Tenda e Oneglia, e il Piemonte; la
Repubblica di Genova, che si estende sulle
due riviere di Levante e di Ponente; la Lombardia
austriaca, costituita dai territori degli
antichi Ducati di Milano e di Mantova; il
Ducato di Parma; il Ducato di Modena; il
Granducato di Toscana; lo Stato Pontificio, costituito
da Bologna, Ferrara, Romagna,
Marche, Umbria e Lazio; il Regno di Napoli e
di Sicilia; la Repubblica di San Marino, incuneata
nello Stato Pontificio; la Repubblica di
Lucca, comprendente la città col suo contado;
lo Stato dei Presidi, cioè un piccolissimo
territorio sulla costa tirrenica, in posizione
militarmente strategica tra il Granducato di
Toscana e lo Stato Pontificio; la Repubblica
di Venezia, che comprende il Dogado (da
Grado a Cavarzere), tutto il Veneto (Verona,
Vicenza, Padova, Treviso, Conegliano,
Belluno, Feltre, il Cadore, Ceneda, Bassano,
Rovigo) e una parte della Lombardia (Brescia,
Bergamo, Salò e Crema), alcune province
in Istria e Dalmazia e le isole di Corfù,
S. Maura, Cefalonia, Zante e Cerigo.
Venezia, di fronte all’avanzata dell’esercito
napoleonico in Italia, non intende deviare
dalla sua ormai tradizionale politica di assoluta
imparziale neutralità nel conflitto
armato perché confortata, in questo atteggiamento,
da un’esperienza secolare e
dalla riconosciuta saggezza di teorici e
uomini politici dei secoli precedenti, fra
cui Paolo Paruta [v. 1580], storiografo della
Repubblica, che «avevano raccomandato il
mantenimento della neutralità e affermato
che la pace è lo scopo ideale di tutta l’azione
politica» [Thiriet 105]. Lo stesso Marco
Foscarini, storiografo e doge (1762-63),
aveva scritto nella sua opera (Della Perfezione
della Repubblica Veneziana, 1722) che la
Repubblica deve «la sua grandezza più
allo stato della pace, che della guerra,
come quella, che ha dilatati i termini
dell’Imperio più tosto per la buona opinio-
549
ne di giustizia e di moderazione che per il
mezzo delle armi» [Del Negro 128]. La
Serenissima, quindi, cerca la via del pacifismo
assoluto attraverso il mantenimento
della sua neutralità che, pur nel succedersi
dei conflitti europei, le ha sempre garantito
la sopravvivenza. In aggiunta, sono in
molti a non credere nelle possibilità militari
della Francia contro stati agguerriti come
il Piemonte, l’Austria, Napoli e lo Stato
Pontificio. Il patrizio Zaccaria Vallaresso
richiesto di un parere sulla paventata discesa
dei francesi in Italia aveva ironizzato:
Come voleu che i Francesi passa le Alpi? no i
ga da magnar, no i ga bezzi e no i ga scarpe in
pie. Scalzi, mal equipaggiati e senza soldi i
francesi faranno però sfracelli.
La Repubblica si trova in una situazione di
generalizzato indebolimento, cioè prostrata
economicamente e militarmente, quando
Bonaparte, superato l’Appennino ligure, si
abbatte sulla penisola come un rullo compressore:
si insinua fra gli alleati Austrosardi
e con le battaglie di Montenotte, Dego
e Millesimo (12, 13, 14 aprile 1796), presso
Savona, li costringe a separarsi, per cui i
piemontesi (comandati da Michele Colli)
ripiegano su Torino e gli austriaci (guidati
da Jean-Pierre Beaulieu) attraversano il Po
mettendosi a difesa della Lombardia; sconfigge
il Colli a Mondovì (22 aprile), imponendo
a Vittorio Amedeo III l’armistizio di
Cherasco (28 aprile), stipulato sulla promessa
del re di Sardegna di rompere l’alleanza
con l’Austria, e poi convertito nella Pace di
Parigi (15 maggio) che tra l’altro sancisce la
cessione alla Francia di Nizza e Savoia; attraversa
il Po a Piacenza, costringe il Beaulieu
a ripiegare sull‘Adda e qui, al ponte di
Lodi, lo batte (10 maggio) e si dispone alla
conquista della Lombardia; sconfigge nuovamente
gli austriaci a Borghetto Lodigiano,
li scalza da Peschiera (30 maggio) ed
entra a Verona (1° giugno), violando così la
neutralità della Repubblica, poi li insegue
fino a Mantova, che mette in stato di assedio;
impone pesanti condizioni ai duchi di
Parma e di Modena; occupa le legazioni
pontificie e poi anche Massa-Carrara e Livorno;
intima al papa la cessione delle terre
appena conquistate nonché forti contribuzioni
in denaro e opere d’arte; accoglie la
richiesta del re di Napoli e gli concede un
armistizio che culminerà (ottobre) con la
pace; assale il Wurmser, che con un imponente
esercito sta scendendo dall’Austria
per riparare agli errori del Beaulieu e sbloccare
l’assedio di Mantova, battendolo ripetutamente
prima a Lonato e Castiglione (30
luglio-5 agosto) poi a Rovereto (5 settembre),
quindi a Primolano e Bassano (6 e 7
settembre), e infine nella battaglia della Favorita
o di San Giorgio (15 settembre); accorre
a Reggio Emilia che nell’agosto si era
ribellata al duca, sostiene il moto ed occupa
Modena (16 ottobre), convocandovi un’assemblea
di rappresentanti delle città di
Reggio, Bologna, Ferrara e della stessa Modena
con lo scopo di creare una Repubblica
Cispadana; torna a braccare gli austriaci nel
territorio della Repubblica e nella battaglia
di Arcole (15-17 novembre) presso Verona li
costringe alla fuga, li insegue e li batte
ancora a Rivoli (14 gennaio 1797).
.12 maggio: subìta l’invasione del proprio
territorio, la Repubblica manda Nicolò
Foscarini a Verona come provveditore generale
con l’incarico di controllare lo svolgimento
delle operazioni militari dei belligeranti e
ragguagliare il governo.
.26 maggio: gli austriaci occupano Peschiera
abbandonandola poi ai francesi.
.31 maggio: Nicolò Foscarini, provveditore
generale per la terraferma, s’incontra a
Peschiera con Bonaparte, accordandogli
l’ingresso in Verona.
.1° giugno: Bonaparte arriva a Verona e
si accampa. In un proclama dichiara che
intende rispettare il governo, la religione e
gli averi dei cittadini. Nel pomeriggio dello
stesso giorno, però, i soldati francesi penetrano
nelle case private e negli edifici pubblici,
asportando quanto di buono o di bello
capita loro fra le mani ed insultando la
popolazione. Nei due giorni seguenti le
truppe occupano i castelli, i ponti, le porte,
le case, le chiese (trasformate in ospedali),
pretendono di essere mantenute e si abbandonano
alle più spaventose devastazioni e
ruberie.
.2 giugno: pur continuando a professare
la più stretta neutralità, la Repubblica ri-
550
chiama l’Armata dal Levante e decide di
ordinare la difesa della capitale.
.9 giugno: si decreta un contributo nazionale
di guerra, si bloccano le spese già
deliberate, riversandole nel capitolo militare,
e si ordina a tutti i debitori dello Stato di
saldare i propri conti.
.10 giugno: il duca di Modena si rifugia
a Venezia e ringrazia per l’ottenuto asilo.
.11 giugno: Jacopo Nani nella sua veste
di provveditore alle lagune e lidi viene incaricato
di approntare il piano generale di difesa
della capitale. Gli vengono assegnati come
aiutanti Zaccaria Vallaresso (cassiere) e
Tommaso Condulmer (luogotenente alla direzione
delle forze mobili in laguna, cioè di tutte
le diramazioni della difesa, ognuna delle
quali affidata a un patrizio responsabile detto
deputato). Nell’ambito di questo piano di
difesa si ripristina l’antichissimo decreto
della Repubblica che vieta l’ingresso nel
porto di Venezia a qualsiasi nave da guerra
straniera, poi si ordina al provveditore generale
in Dalmazia Andrea Querini «di spedire
quanto più Truppa potesse a Venezia»,
infine si chiede al provveditore generale in
Levante «di spedire con le Navi il maggior
numero di Soldati» [Memoria 113].
La capitale, dove la vita si svolge regolarmente,
viene così dotata di una cintura di
protezione continuamente rinforzata. Campalto
viene scelta come il centro di difesa
dalla parte di terra, mentre a Marghera,
Mestre e Fusina sono approntati quartieri
militari. I punti di difesa marittima gravitano
su Poveglia e comprendono i forti principali
di Brondolo, Chioggia, S. Pietro in
Volta, Alberoni, Malamocco, Lido (San
Nicolò), Sant’Andrea, Vignole e Portosecco
(in tutto i forti saranno 55). Vengono anche
protetti gli sbocchi dei fiumi e dei canali
che dalla terraferma conducono alla laguna:
«si appostano sciambecchetti, galeotte,
mezze galere, lancie, cannoniere, obusiere,
batterie galleggianti; piantansi varj fortini
sulle barene; presidiansi le isole di San
Secondo, e San Giorgio in Alga. Per custodire
la laguna, e sostenere o un colpo di
mano, o un attacco parziale, in qualche
punto dell’estuario, si approntano tre divisioni,
ed un corpo volante di flottiglia,
composta di trentasette legni, tra galere,
sciambecchi, galeotte, e feluche, e di altri
cento e sessantotto tra barche, cannoniere,
obusiere, passi galleggianti, bragozzi e piedighi»
[Fontana 991-2].
Agli occhi della terraferma, però, la creazione
di una cintura difensiva intorno a Venezia
sottolinea «il disinteresse e l’abbandono
delle sorti delle provincie» che sono
disarmate o quasi (scarse le truppe e vincolate
all’inazione per il rispetto della neutralità)
e che quindi diventano facile preda dei
militari francesi e dei volontari che si aggregano
alle file dell’esercito francese che
accoglie tutti «cremonesi, veronesi, mantovanj
e, a dir così patriotti, ma sovra tutto
banditi, falliti e fuorusciti d’ogni risma:
questi conoscevano bene le vie migliori, le
ricche masserie, le doviziose famiglie, di
modo che i maltrattamenti e le spogliazioni
si succedevano a colpo sicuro, destando
ovunque l’odio contro gl’invasori e facendo
che, dinanzi al pauroso abbandono del
patrio Governo, meglio si accentuasse nei
sudditi la tendenza a favorire le armi imperiali»
[Ricciotti Bratti 50] perché frenassero
le rapine dei francesi e dei filofrancesi.
L’atteggiamento del governo veneziano,
che si arma a difesa della capitale e mantiene
il disarmo in terraferma, viene enfatizzato
dalla propaganda giacobina che ha
fatto breccia «in strette minoranze nobiliari
o intellettuali». La nobiltà di provincia era
da tempo ostile alla Repubblica aristocratica
che aveva sempre più accentuato la centralizzazione
del potere, mentre gli intellettuali
e i ricchi borghesi erano desiderosi di
cavalcare le esperienze della Francia rivoluzionaria,
ansiosi di sostituirsi quale
nuova classe dirigente alla vecchia aristocrazia.
Ma anche a Venezia le «idee francesi»
avevano fatto proseliti: «Le nuove
idee sociali e politiche venute di Francia
alla fine del secolo XVIII, avevano trovato
terreno propizio anche in Venezia non
tanto tra il grosso del popolo, quanto tra gli
ottimati del Maggior Consiglio, dei quali
alcuni per ambizione e per vanità, altri per
paura, si mostravano favorevoli o non ostili
ai propagandisti» [Ricciotti Bratti 1].
Preso atto di questo problema, il Senato
551
decide allora di armarsi anche in difesa
della terraferma e decide di affidare la direzione
delle truppe, come si era di norma
sempre fatto in caso di guerra, ad un famoso
comandante straniero, scegliendo un avventuriero
austriaco, il principe di Nassau-
Siegen, ma il barone austriaco Thugut (ministro
degli affari esteri) si oppone. Il Senato
invia allora Francesco Battagia e Nicolò
1mo Andrea Erizzo a Verona per conferire
col provveditore generale per la terraferma
[v. 12 maggio 1796].
.19 giugno: si affida a Pietro Lucchesi
uno studio di fattibilità sul rifornimento
d’acqua potabile in caso di assedio.
.30 giugno: per i bisogni della guerra
s’impone il casatico, ovvero una tassa supplementare
sugli immobili della città, del
Dogado e delle città suddite e tutti verseranno
«il loro obolo».
.8 luglio: le valli e il territorio di Bergamo
si offrono di levarsi in armi contro i francesi.
Nello stesso giorno l’ambasciatore francese
Lallement presenta una memoria nella quale
dice che gli è stato ordinato di protestare
presso il Senato per l’unione di soldati schiavoni
e di truppe che si va da qualche tempo
facendo a Venezia e nelle isole. Il Senato
risponderà (9 luglio) che lo scopo è quello di
«impedire una incomoda introduzione dei
fuggitivi, e dispersi dalle battaglie».
.13 agosto: la Repubblica protesta a Parigi
e protesta anche a Vienna perché la sua
terraferma è corsa dagli opposti eserciti.
.3 settembre: il governo veneziano vista
«l’affluenza straordinaria di gente forestiera»
che da ogni parte si riversa nella capitale
(considerata baluardo di libertà), mentre
continua nel suo paziente lavoro per
arginare il crescente pericolo francese e imbrigliare
i giacobini che su tutto il territorio
sono in frenetica attività, decisi a non lasciarsi
sfuggire l’occasione per sottrarsi alla
Dominante, istituisce i passaporti per evitare
l’ingresso in città degli sfollati provenienti
dalle altre regioni d’Italia. Succede
così che alcuni finiscono in carcere perché
sospettati di tramare con i francesi e tra
questi l’avvocato Andrea Spada (8 dicembre)
che avrà una parte fondamentale nell’abdicazione
del doge.
.2 ottobre: Francesco Battagia è nominato
provveditore straordinario in terraferma. Intanto,
il bey di Algeri, approfittando della
situazione di crisi della Repubblica, intima
al Senato di fargli pervenire i soliti doni
(cioè il solito pizzo) o «avrebbe dato ordine
ai suoi diciotto legni corsari di trattare da
nemiche tutte le navi veneziane le quali,
ignare di tutto, percorrevano i mari». Ricevuti
i doni e trovatili «inferiori a quelli
degli anni precedenti» attua la sua minaccia:
abborda le navi mercantili, le spoglia di
tutto e chiede «forti somme di denaro» per
lasciar libero l’equipaggio. Beffata e scornata,
Venezia reagisce militarmente contro le
navi armate di Tunisi e nel contempo, però,
si preoccupa della minaccia francese, rifiutando
(8 ottobre) l’alleanza con la Francia e
ponendo ogni cura alla sicurezza interna
ed esterna della città.
.25 dicembre: Bonaparte, che aveva fissato
(settembre) il suo quartier generale a
Milano e si era tenuto le fortezze di Peschiera
e Verona, fa occupare Bergamo
per servire da avamposto di difesa contro
una sempre possibile avanzata austriaca
su Milano. Lo stesso giorno scrive al Direttorio:
«Avendo i veneziani colmata di
favori l’armata del gen. Alvinczy ho creduto
[...] d’impossessarmi del Castello di
Bergamo che domina la città di questo
nome, per impedire alle Pattuglie nemiche
d’interrompere le nostre comunicazioni
dall’Adda all’Adige. Questa Veneta
Provincia non ha intenzioni troppo buone
a nostro riguardo [...] È appunto sul territorio
di questa Provincia che i nostri soldati
sono stati in maggior numero assassinati»
[Andreola Raccolta vol. 13, 12].
.26 dicembre: grande successo alla Fenice
de Gli Orazi e i Curiazi del Cimarosa.
.Dicembre: freddo cane e morìa di vecchi
e bambini. Si chiude così un anno cruciale
per la Repubblica che ha speso fiumi
di denaro per le truppe di terra e di mare,
per gli armamenti, per aiutare le città suddite
andate in rovina e incapaci di tirare
avanti, per il mantenimento degli eserciti
552
belligeranti con le loro esorbitanti richieste
di viveri, di foraggi e di indumenti. Alle
proteste veneziane per la violazione della
neutralità e per i danni materiali portati al
territorio e ai propri sudditi, il Direttorio
risponde dicendosi rammaricato, asserendo
che ciò è causato dalle «necessità di guerra»,
assicurando che si tratta di eventi passeggeri,
che non è sua intenzione fissare
basi nel Veneto (invece Bonaparte organizza
stabili presidi), che è disposto a rispettare
le «prerogative» della Serenissima, pronto
a «garantire congrui risarcimenti [...] e a
raccomandare ai propri dipendenti di astenersi
da inutili e compromettenti violenze e
rigorosamente reprimerle». Invece, la lista
dei soprusi commessi dai francesi sarà
interminabile e comprenderà «iniquità piccole
e grandi», mille e mille ruberie e vandalismi
(tutto ciò che non è asportabile è
danneggiato), trasformazione di chiese in
ospedali e di conventi in alloggi per le truppe.
Anche gli austriaci prendono ciò che
vogliono, ma in compenso lasciano ... ricevute
e comunque sono meno avidi dei francesi
e per questo meno avversati.
1797
.Con l’avvento del nuovo anno i veneziani,
ignari che esso sarebbe stato l’ultimo per
la Repubblica, continuano a vivere nella più
assoluta normalità. C’è movimento di navi e
di tanti soldati a presidio delle vie di accesso,
sia dalla parte di terra, sia dalla parte del
mare, ma se ne ignora la causa. Infatti, i
Senatori erano stati chiamati alla più stretta
osservanza del segreto d’ufficio. Tutto resta
«in oscuro e perfetto silenzio» e anche gli
stessi Senatori non sanno ogni cosa: i Savi,
che rappresentano «il solo consiglio dirigente
e politico dello stato» e attirano a sé il
quasi totale disbrigo dei dispacci e delle
informazioni» comunicano al Senato soltanto
quelle notizie che stimano opportune;
pertanto, molte informazioni vengono riposte
nella Filza delle comunicate non lette in
Senato, il che impedisce a tutti gli uomini di
governo di avere una visione completa di
quanto sta accadendo nella terraferma, che a
un certo punto si pensa di abbandonare a se
stessa per concentrarsi sulla difesa di Venezia.
Di fronte però alle sempre più pressanti
richieste di aiuto delle città suddite e
agli atti di grande fedeltà verso il governo,
come il bell’esempio dato dalla popolazione
dei Sette Comuni [Asiago, Enego, Foza,
Gallio, Lusiana, Roana, Rotzo] «che, sollevatasi
al suono delle campane, aveva circondato
e quindi rinchiuso in due chiese quattrocento
prepotenti francesi ai quali era riuscita
anche a togliere tutte le armi» [Ricciotti
Bratti 114], si decide di mandare non pochi
soldati a soccorrere i sudditi.
.9 gennaio: il Congresso di Reggio Emilia,
convocato da Bonaparte delibera la costituzione
della repubblica Cispadana, mettendo
insieme i territori delle ex legazioni
pontificie (Bologna e Ferrara), dei ducati di
Parma e Piacenza e di Modena e Reggio. In
precedenza, Bonaparte aveva creato la repubblica
Transpadana con gli ex-erritori lombardi
sottratti agli austriaci. In seguito, nel
corso del 1797, Bonaparte crea la repubblica
Cisalpina, derivata dalla fusione dei territori
della Cispadana e Transpadana e arricchita
con alcuni territori strappati alla Repubblica
(Bergamo, Brescia e Crema). Dopo la
vittoria di Marengo (1800) Napoleone vi
istituirà un governo provvisorio e due
anni dopo (1802) la Cisalpina prenderà il
nome di Repubblica italiana finché non si
trasformerà in Regno d’Italia (17 marzo
1805), con Eugenio Beauharnais, figliastro
di Bonaparte, come vicerè.
.14 gennaio: Joseph Alvinczy cerca di
rompere l’assedio di Mantova e congiungersi
con l’assediato Wurmser. Bonaparte è
onnipresente. Batte Alvinczy a Rivoli (14-15
gennaio), poi blocca una nuova sortita del
Wurmser [v. 1796], sconfiggendolo nella seconda
battaglia della Favorita (16 gennaio),
stringe ancora l’assedio di Mantova e la forza
alla resa per fame, costringe il papa, che
aveva rotto l’armistizio, al Trattato di Tolentino
(19 febbraio), impegnandolo a cedere
fino alla pace continentale le legazioni di Bologna,
di Ferrara e della Romagna, il possesso
del porto di Ancona e del suo territorio,
opere d’arte (quadri, codici, statue, vasi) e
tanti soldi nonché i diritti della Santa Sede
su Avignone. Inarrestabile, Bonaparte inizia
la marcia su Vienna, forza le linee austriache
553
del Piave e del Tagliamento, inizia la campagna
del Friuli (10 marzo) occupando Osoppo
e Palmanova (3 marzo), attraversa l’Isonzo,
batte ripetutamente l’arciduca austriaco
Carlo, e giunge fin oltre Klagenfurt, ma, sentendosi
in una posizione precaria, e temendo
anche di essere intrappolato dalla Serenissima,
intavola trattative di pace, concludendo
i preliminari di Leoben [v. 18 aprile].
.12 marzo: i giacobini bergamaschi, spalleggiati
dai francesi e dai democratici lombardi,
intimano ad Alessandro Ottolini, capitano
e vice-podestà, di tornarsene a Venezia.
Ottolini non si oppone, anche perché il
Senato gli ha ordinato, in caso di conflitti
con i francesi, «di non opporre altra forza
che le Rimostranze, e le Proteste». Nella sua
relazione al Senato egli darà ogni colpa ai
francesi e riferirà che la mattina del 12 marzo
il comandante francese, messa in movimento
la truppa, raddoppiate le guardie
alle porte della città e fatti piazzare alcuni
cannoni nei punti strategici, aveva costretto
una delegazione di bergamaschi a recarsi da
lui, rappresentante di Venezia, per chiedergli
di andarsene onde municipalizzare la
città e aggregarla alla Cisalpina.
.14 marzo: a Bergamo i giacobini veneti,
grazie alle sobillazioni francesi, che però
Bonaparte esclude [Correspondance de Napoléon,
tomo II, 540-1 e 619], assumono il
potere, istituendo la prima Municipalità nel
dominio della Serenissima malgrado la disapprovazione
del popolo, che «stava ancora
per San Marco».
.15 marzo: arriva a Venezia la notizia
della municipalizzazione di Bergamo dando
una terribile scossa alla Repubblica, distruggendo
definitivamente la concordia del
Senato che ben presto si frantumerà «in molteplici
gruppi, correnti, consorterie». Comunque,
pur tra litigi, tentativi di prevaricazione
e ripensamenti continui, si decide di
emanare un proclama del doge (16 marzo)
con il quale si stabilisce che la Serenissima
non tollera la propaganda novatrice diffusasi
rapidamente dopo l’occupazione del
Castello di Bergamo (25 dicembre 1796) e
culminata poi nella municipalizzazione
della città; di sentire il provveditore alle lagune
e lidi Nani per sapere a che punto sono le difese
della città e avendo appreso che sono
poco affidabili gli si ordina di ricompattare
la difesa della capitale provvedendo a realizzare
«una valida difesa» esterna ed interna,
e quindi invitare la flotta, già nel giugno dell’anno
precedente richiamata dal Levante,
ma ancoratasi in Istria, a rientrare prontamente
a Venezia; di sollecitare l’Arsenale,
già in piena e frenetica attività, all’allestimento
delle imbarcazioni da utilizzare per la
difesa dell’estuario. Si decide anche di inviare
due deputati a Bonaparte, Francesco Pesaro
e Gio. Battista Corner, per protestare contro
«la defezione di Bergamo protetta dall’armi
francesi», e di mettere a disposizione di
Francesco Battagia, provveditore straordinario
in terraferma, «quel presidio militare che si
rendesse indispensabile per la tranquillità
della popolazione» destinando nel contempo
«sei compagnie a Padova [...] con l’ordine
di inoltrarne una parte a Vicenza».
.18 marzo: Brescia viene municipalizzata.
.20 marzo: mentre dilaga la rivoluzione,
tre città (Verona, Padova e Treviso) rinnovano
il giuramento di fedeltà, ma in questo
stesso giorno giunge a Venezia la notizia
che anche Brescia, due giorni prima, è stata
municipalizzata per opera di pochi bresciani
assistiti da parecchie centinaia di ribelli
bergamaschi e lombardi e da alcuni soldati
francesi. Il Senato, che da tempo ormai tiene
continue sedute straordinarie, si muove
subito: informa i due deputati a Bonaparte e,
temendo che anche Verona possa subire la
stessa sorte di Bergamo e Brescia, invia una
ducale (atto pubblico in forma solenne scritto
su pergamena con bolla pendente d’oro,
d’argento o di piombo) a tutte le province
con la quale si comunica che, volendo il
governo «che restasse sempre inviolata e
pacifica la costituzione della Repubblica»,
si mandano rinforzi per mantenere l’ordine
e garantire le difese e pertanto si incoraggiano
i sudditi alla resistenza contro i giacobini,
raccomandando per altro la neutralità.
Ma poi, considerato che le città, da
tempo orientate «verso la resistenza attiva
contro le invadenze e le vessazioni delle
truppe straniere», si accingono a rinnovare
il giuramento di fedeltà alla Repubblica,
attraverso l’invio di propri deputati a Vene-
554
zia, e mentre molti sudditi offrono «il loro
valido braccio alla patria, ingenui, commoventi
nelle loro manifestazioni di attaccamento
al secolare governo», il Governo,
accortosi dell’impossibilità di conciliare la
neutralità con la repressione dei ribelli
veneti, giacché di frequente si mescolano
ribelli a francesi e francesi a ribelli e che
risulta quindi difficile evitare di offendere
gli uni senza toccare gli altri, cambia la
ducale raccomandando non più l’assoluta
difesa, ma la massima circospezione possibile.
Poi, per avere un controllo maggiore
sul dominio si sostituisce il provveditore
straordinario Battagia con tre diversi provveditori
straordinari per tre diverse zone
della terraferma: Nicolò 1mo Andrea Erizzo
per le terre al di qua del Mincio, cioè Vicenza,
Padova e Polesine; Giuseppe Giovanelli,
per Verona; Angelo Giustiniani Recanati,
per il resto del Dominio, ovvero le
provincie della «Trevisana, del Friul, di Bellun,
di Feltre, di Ceneda, di Conegliano e di
Cividal del Friuli, Pordenon, Carnia e
Cadore» [Andreola vol. XIII 27].
Battagia era stato inviato a Verona, assieme
ad Erizzo, dopo l’occupazione francese del
Castello di Verona (10 giugno 1796) per
prendere «tutti i lumi» dal provveditore generale
Foscarini e quindi abboccarsi con
Bonaparte e studiare di persona i modi per
cui l’amicizia tra le due repubbliche potesse
rimanere intatta. Dopo pochi giorni Erizzo
rientrava a Venezia, mentre Battagia
veniva lasciato libero di andare dove fosse
Bonaparte, «sperando, che riuscendo grato
al medesimo, potesse minorare in qualche
modo gl’imbarazzi, e servire di direzione al
[...] Foscarini». Quest’ultimo non gradendo
che gli avessero dato un consigliere e avendo
anche saputo che a Venezia «molto male
parlavasi di lui», aveva dato le dimissioni
(18 luglio 1796) e così il Battagia ne aveva
preso il posto, ricevendo con la nomina (2
ottobre 1796) l’ordine di portarsi a Brescia,
città chiacchierata e vista come «compromessa
verso li francesi» che vi si erano da
tempo insediati. Sollevato dall’incarico e
promosso avogador de Comun, Battagia
rientra a Venezia.
Sul piano diplomatico, il Governo decide
di spedire un dispaccio ad Alvise Querini,
nobile in Francia, per protestare presso il Direttorio
e di convocare l’ambasciatore francese
a Venezia, il quale dichiara che i francesi
non avevano avuto alcuna ingerenza
nella ribellione delle due città e che comunque
avrebbe scritto a Bonaparte. Da Parigi,
Querini farà sapere che il Direttorio ha spedito
una lettera a Bonaparte, nella quale si
ordina «di punire li colpevoli degl’attentati
contro l’amicizia, che si voleva sussistente
tra le due Repubbliche, e di far ritornare ai
veneziani le ribellate Città», ma Bonaparte
non si curerà né degli ordini del Direttorio,
né delle proteste dei veneziani.
.24 marzo: Udine, Conegliano e Pordenone
rinnovano il giuramento di fedeltà,
ma nello stesso giorno giunge la notizia che
anche Crema, dopo Bergamo e Brescia, è
caduta nelle mani dei ribelli. Questa notizia
s’intreccia con il dispaccio dei due deputati
Pesaro e Corner, che si erano incontrati con
Bonaparte a Gorizia [v. 23 marzo]. Essi riferiscono
che il generale-in-capite si dichiara
disinteressato alle «vicende interne dello
Stato veneziano» ed estraneo alle municipalizzazioni
di Bergamo e di Brescia, ma
che si era adombrato per quella richiesta di
chiarimenti ed era sbottato dicendo che i
francesi non hanno certo bisogno di operare
tradimenti «per occupare le poche zolle
di terra» che formano lo Stato veneto, che i
veneziani devono stare attenti a «non far
uso della forza» [Memoria 232]. Ma poi si
era detto disposto ad offrire il suo aiuto per
riportare le province ribelli sotto la Repubblica,
avanzando infine la richiesta di
un prestito, restituibile dopo la fine della
campagna d’Italia assieme alle altre contribuzioni
già fatte dal Governo. Il Senato
deciderà di accogliere la richiesta del prestito
– a patto che con il pagamento della
prima rata cessassero le requisizioni a danno
dei sudditi veneziani –, di aumentare i
mezzi di difesa e di respingere l’offerta di
aiuto, sia perché «era cosa mostruosa li venire
a trattazioni tra Sovrano, e sudditi ribelli,
con un Mediatore, che per la sua forza
poteva dar la Legge ad ambe le parti, e
quindi togliere la libertà delle condizioni»,
sia perché quell’aiuto sarebbe stato visto
555
come un’alleanza dall’Austria e dall’Inghilterra
che per questo le avrebbero sicuramente
dichiarato guerra e con la guerra «la
perdita sicura della Dalmazia impossibile a
difendersi, sfornita com’era di tutto, dall’armi
della prima che la confinava intieramente,
e con la perdita delle Isole del Levante
e distruzione totale del Commercio,
mediante la supremazia delle forze Regie
navali, e degl’Armatori della seconda»
[Memoria 239-41].
Il Governo quindi accentua con questa decisione
«il suo irrigidimento conservatore,
favorevole all’impiego della forza armata e
della repressione contro i ‘ribelli’» e, ritenendosi
libero di operare, volge «ogni sua
cura» a perfezionare «la difesa della capitale
e a profittare della buona disposizione
delle Valli e dei Veronesi, ed in genere di
tutti i sudditi per provvedere al riacquisto
delle perdute città» [Romanin vol. X 53].
Le misure adottate dalla Repubblica, cioè
invio di provveditori straordinari, di deputati,
arruolamento di volontari veneti, raccolta
di truppe d’oltremare, armamento e procurate
sollevazioni popolari contro i ribelli,
inquietano Bonaparte che, dopo aver preso
Trieste, Gorizia e Gradisca, si è spinto fin
dentro le gole del Tirolo e qui, sentendosi
minacciato, pensa ad una possibile ritirata,
ma i movimenti dei veneziani gli fanno
temere di rimanere intrappolato: «nell’incertezza
delle cose del Tirolo, nel bisogno
di assicurarsi le spalle pel caso d’una ritirata,
il frenare quel moto veneziano diveniva
una necessità» [Romanin, vol. X, 57].
A Venezia, l’ambasciatore francese Lallement
consiglia una radicale riforma del
governo per superare le difficoltà in cui la
Serenissima si dibatte e ne indica i capisaldi:
«distruzione dell’aristocrazia ereditaria;
restituzione al popolo della sovranità e dei
diritti usurpati nel 1297; ristabilimento
della democrazia rappresentativa com’era
in quell’epoca; abolizione del tribunale
degli Inquisitori di Stato; riforme semplici
ma necessarie all’amministrazione». A seguito
di queste confidenze, il Senato convoca
una riunione straordinaria per discutere
la possibilità di attuare una «pacifica
riforma», attraverso l’attuazione di un
programma di democratizzazione della Repubblica,
per frenare lo scollamento in atto
della terraferma, per non smembrare «la
compagine territoriale dello Stato», per
mantenere «la sua unità e la sua integrità»;
insomma, una rivoluzione «attuata senza
scosse e senza pericoli», cogliendo le indicazioni
di Lallement. Però la mozione favorevole
«alla riunione della capitale con le
provincie», all’adozione di un governo democratico
rappresentativo secondo le norme
esistenti prima del 1297, «con estensione
del diritto elettorale a tutte le provincie,
non raccolse che cinque voti» [Cessi, Campoformido
86] e la proposta di Lallement
viene quindi cassata.
.25 marzo: Feltre, Belluno, il Cadore, Desenzano
e la Val di Sabbia rinnovano il giu-
I COMPONENTI DELLA CONSULTA CHE SI RIUNISCONO
556
ramento di fedeltà.
.26 marzo: Vicenza rinnova il giuramento
di fedeltà.
.30 marzo: Rovigo, Adria, Lendinara, Cologna,
la Val Trompia e la Val Seriana rinnovano
il giuramento di fedeltà.
.5 aprile: a Judenburg, Bonaparte medita
di cedere all’Austria il territorio veneto, firmando
una tregua di sei giorni allo scadere
dei quali viene stipulato un armistizio di
altri sei giorni che porta ai preliminari di
Leoben [v. 18 aprile]. Infatti, convintosi del
pericolo che incombe sulla sua armata, da
una parte l’esercito austriaco, dall’altra tutta
una regione in fermento e ostile ai francesi,
Bonaparte aveva proposto all’arciduca
Carlo (31 marzo) di aprire negoziati di pace.
.8 aprile: temendo per Verona, verso cui
marciano i ribelli democratici, il Senato abbandona
ogni prudenza e ordina «che si
respingessero con forza gli attacchi, anche
se negli Aggressori vi si trovassero congiunte
le forza di qualunque Nazione».
[Memoria 253]. A questo scopo s’inviano a
Verona munizioni, armi, soldati e si creano
«rustici corpi, che nel territorio vegliavano
per impedire l’avanzamento dei ribelli»,
ma qualche giorno dopo (12 aprile) si raffredda
«l’ardore dei sudditi» con un proclama
che li invita alla moderazione per
non compromettere se stessi e la Serenissima:
il partito della diplomazia ha ancora
sopraffatto quello delle armi.
.9 aprile: Bonaparte riceve un proclama,
attribuito all’ex-provveditore Battagia, con
il quale si minacciano di guerra non solo
gli insorti contro l’aristocrazia veneziana, i
ribelli cioè, ma anche i francesi. In realtà il
proclama è opera dei patrioti lombardi,
che tentano di scatenare l’ira del generalein-capite
contro la Serenissima. Il proclama
verrà smentito dallo stesso Battagia ed anche
dal Senato. Quest’ultimo, però, per tenersi
buono Bonaparte, approva un proprio
proclama «prescrivente la moderazione
ai sudditi, ed ogni riguardo verso gli E-
steri, singolarmente francesi, che dovevansi
considerare, e trattare come Amici della
Repubblica». Bonaparte, però, si forma la
convinzione che l’atteggiamento della Repubblica
rappresenta un pericolo per la
sua armata, così scrive una lettera-ultimatum
alla Serenissima e l’affida al suo aiutante
di campo Andoche Junot, e, perché
elevasse una protesta ufficiale ed esigesse
delle spiegazioni sui movimenti ostili dei
veneziani, scrive anche a Lallement, ambasciatore
francese a Venezia: «Finalmente
non possiamo più dubitare [...] che lo scopo
dell’armamento de’ veneziani non sia
per chiudere alle spalle l’armata francese»
[Romanin, vol. X, p. 72; Cfr. Raccolta cronologica
113-5].
.10 aprile: da Venezia Lallement conferma,
informando Bonaparte dell’esistenza
di «un vivo fermento», causato dall’opinione
corrente che i francesi sono i responsabili
principali per «i turbamenti che si manifestano
nelle provincie» per cui il popolo è
aizzato «contro di noi»; rincara poi la dose
e avvisa che la crisi è sempre più seria, che
i partigiani del terrore organizzano la guerra
civile con tutti i mezzi, che preti e denari
eccitano le campagne, che in terraferma
la situazione è pericolosa, che in più parti si
segnalano scontri, che alle spalle dell’armata
stanno 50.000 uomini senza disciplina,
senza ufficiali, pieni di odio ed esaltati contro
i francesi, quali autori dei disordini e
dei mali [Cfr. Cessi, Campoformido 97].
.15 aprile, sabato santo: il Collegio riceve
Lallement e Junot. Il primo presenta un
memoriale e il secondo pretende di «leggere
al doge in pubblica radunanza una lettera
del suo Comandante ed al caso, che non
si volesse accogliere, di dichiarare sul fatto
la Guerra alla Repubblica» [Memoria 260].
Fatto sedere accanto al doge ed espletate le
formalità di rito, Junot legge ad alta voce la
lettera di Bonaparte: «Tutta la terraferma
della Serenissima di Venezia è in armi; in
ogni parte i villici sollevati ed armati gridano
morte ai francesi; molte centinaia dell’esercito
italico già sono stati uccisi; invano
voi disapprovate le turbe raccolte per vostro
ordine. Credete voi che nel momento
in cui mi trovo nel cuore della Germania io
non possa far rispettare il primo popolo
dell’universo? Credete voi che le legioni
d’Italia sopporteranno pazientemente le
stragi che voi eccitate? Il sangue de’ miei
compagni sarà vendicato [...]. Il mio aiutan-
557
te che vi reca la presente è portatore di pace
o di guerra. Se voi subito non dissolvete le
masse, se non arrestate e date in mia mano
gli autori degli omicidii, la guerra è dichiarata
...» [Romanin vol. 10 76-7; Cfr. Raccolta
cronologica tomo II 116].
A quel punto, di fronte ad una lettera così
netta e cruda, che impone al governo la cessazione
di ogni provvedimento militare e
addirittura il disarmo totale, la Repubblica,
che per le sue gravi carenze militari non
può certo opporsi apertamente all’esercito
francese, il quale ha già sconfitto fior di
eserciti e sta dettando legge ai resti dell’armata
austriaca, sceglie l’unica via praticabile,
cioè quella delle promesse. Il Senato
dunque si riunisce la sera stessa per rispondere
alle proteste e alle richieste di chiarimenti
del Lallement, che aveva presentato
un suo memoriale, ma anche per stendere
lo scritto di risposta al Bonaparte, da consegnare
entro 24 ore a Junot, e in cui sconfessa
la propria partecipazione nella levata
in armi della popolazione, definendola
spontanea, assicurando completa determinazione
nel voler mantenere la pace, informando
che gli sono stati destinati due
nuovi deputati (Francesco Donà e Leonardo
Giustinian) per conciliare ogni cosa. In aggiunta
si fa stampare un manifesto, in cui si
affermano «i sentimenti di amicizia e di
considerazione» verso la Francia, si ordina
alla polizia di procedere contro «i colpevoli
degli incidenti denunciati», ma si decide
anche di non sospendere il reclutamento in
terraferma.
.17 aprile, lunedì di pasquetta: a Verona
scoppia una sollevazione popolare contro i
francesi, che occupano i castelli di S. Felice
e S. Pietro e anche il Castel Vecchio. La
rivolta repressa nel sangue passerà alla storia
come le Pasque Veronesi.
Verona è occupata dai francesi sin dal 1°
giugno 1796. Poi, mentre essi sono impegnati
oltr’Alpe nella lotta contro l’Austria,
si crede giunto il momento favorevole per
liberarsi della loro oppressione e il lunedì
di Pasqua, prendendo a pretesto una zuffa
fra alcuni soldati francesi e una pattuglia
della guardia civica veronese, la popolazione
si solleva: un agente provocatore filofrancese
aveva diffuso per la città nei giorni
precedenti, un falso volantino nel quale i
provveditori veneziani incitavano il popolo
a insorgere contro i francesi. «C’è subito
ferocia nell’ammazzare da ambo le parti». I
soldati francesi che scampano al massacro
si rinchiudono nel castello della città, da
dove il gen. Balland apre il fuoco. Dopo
vari giorni di lotta (dal 17 al 23 aprile) e nonostante
l’intervento di alcune truppe veneziane,
Verona bombardata dovrà sottomettersi:
eminenti cittadini veronesi e veneziani,
giudicati capi della rivolta, sono
mandati al patibolo; ogni emblema della
Repubblica veneta abbattuto; il Monte di
Pietà e gli ori delle chiese carpiti; un contributo
forzoso imposto agli abitanti; la città
stessa svaligiata e derubata in tutti i modi.
Così anche Verona, caduta nelle mani dei
francesi e quindi dei giacobini verrà municipalizzata
(25 aprile) e i supposti colpevoli
della rivolta fucilati (15 maggio). Quindi
prelievo francese punitivo di dipinti e oggetti
d’arte, utilizzando un libretto di Scipione
Maffei, che alcuni anni prima aveva
raccolto un compendio sui capolavori veronesi.
Poi viene svuotato anche il Monte di
Pietà e rapinati i ricchi cittadini di denaro e
argenteria. Intanto, la democratizzazione si
stende a macchia d’olio, arriva a Padova e
Vicenza e ben presto interesserà tutte le
città della Serenissima.
.18 aprile: nel castello di Eckenwald,
presso Leoben (in Stiria), si firmano i preliminari
segreti di Leoben tra Bonaparte e gli
austriaci, tendenti alla spartizione della
neutrale Venezia, che senza saperlo perde lo
Stato da terra e lo Stato da mar: «la Francia
avrebbe avuto i Paesi Bassi austriaci e (si
lasciò intendere) la sinistra renana mentre
l’Austria sarebbe stata compensata con la
Dalmazia e l’Istria e buona parte della terraferma
veneta; la Lombardia, con un pezzo
dello Stato Veneto [Bergamo, Brescia e
Crema], sarebbe stata costituita in repubblica
indipendente; la Repubblica di Venezia,
mutilata ma sopravvissuta, avrebbe avuto
come compenso all’incirca la Romagna,
Ferrara, Bologna» [Scarabello 496]. I preliminari
di Leoben lasciano soddisfatte le
due parti: più che soddisfatta e addirittura
558
esultante l’Austria, che «in un momento disperato
della sua storia» realizza «un guadagno
imprevveduto, superiore ad ogni a-
spettativa anche più favorevole»; soddisfatto
Bonaparte, «perfettamente convinto di
aver fatto un ottimo affare [...] con la creazione
di una repubblica nel cuore dell’Italia,
di tenere il controllo delle comunicazioni
della penisola e di aver garantita una sicura
‘corrispondenza’ per le future guerre in Italia»
[Cessi, Campoformido 113 e 112].
Per mantenere gli impegni presi a Leoben,
che dimostrano come i francesi «non solo
avevano trattato sulla testa della Repubblica
secondo la migliore tradizione dei
vecchi regimi, ma anche avevano trattato
sulla testa dei Cispadani i quali, appena il
19 marzo, avevano approvato con plebiscito
la carta costituzionale della loro Repubblica
‘unica ed indivisibile’» [Scarabello
496], Bonaparte istiga la Serenissima alla
guerra e così «moltiplica le pressioni su Venezia»
e ogni mossa dei veneziani «viene
enfatizzata come ostile». Eppure, i «rapporti
tra Bonaparte e Venezia erano cominciati
con frasi altisonanti, quando il generale, il
29 maggio 1796, dal quartier generale di
Brescia, aveva proclamato alla Repubblica
di Venezia: «C’est pour délivrer la plus belle
contrée de l’Europe du joug de fer de l’orgueilleuse
maison d’Austriche que l’armée
française a bravé les obstacles les plus difficiles
à surmonter», e oltre: «l’armée française
passe, pour les poursuivre, sur le territoire
de la République de Venise; mais elle
n’oubliera pas qu’une longue amitié unit les
deux Républiques. La religion, le gouvernement,
les usages, les propriétés seront
respectés» [Petrocchi 219].
.20 aprile: incidente all’imbocco del Porto
del Lido. Si presentano tre navi da guerra
francesi e viene loro intimato di non entrare;
una, il Liberateur d’Italie, non ubbidisce e cerca
di forzare l’ingresso, forse per far uscire
in qualsiasi modo la Serenissima dalla sua
posizione di neutralità o per vedere se la
città si può prendere senza colpo ferire ...
Ma la Repubblica in difesa della città aveva
abbandonato la neutralità disarmata professata
fino a quel momento e armato il Forte di
S. Andrea [v. 1543], mentre il suo comandante
Domenico Pizzamano, ligio alla consegna,
non esita a dare l’ordine di sparare.
Intanto, una veneta galeotta tenta l’abbordaggio
e sperona la nave francese: 5 persone
dell’equipaggio francese, fra cui lo stesso comandante,
rimangono uccise, 8 restano feriti
e 39 vengono fatti prigionieri.
.22 aprile: Domenico Pizzamano viene
premiato per la sua fermezza [v. 1911]. Nello
stesso giorno il nobile a Parigi, rappresentante
di Venezia, s’incontra con il capo della polizia
Barras, il quale gli promette, dietro compenso,
di far rispettare l’indipendenza veneta.
.24 aprile: a Venezia la legazione francese
pretende l’arresto di Pizzamano e dei
suoi complici, oltre alla restituzione della
nave catturata.
.25 aprile: Bonaparte incontra a Graz i
deputati Donà e Giustinian ai quali dice:
«Sarò un Attila per lo Stato Veneto». Nel frattempo,
la situazione della Serenissima si è
completamente deteriorata. Dopo la municipalizzazione
di Bergamo, Brescia e Crema
cadono anche Salò, Desenzano e Lonato,
mentre Verona, insorta contro i francesi (17-
23 aprile), è stata costretta ad arrendersi e
quindi municipalizzata; dappertutto monta
la furia insurrezionale antiveneziana e
antiaristocratica da parte dei giacobini democratici
che ‘rivoluzionano’ anche Padova
e Vicenza.
A Venezia, ignari dei preliminari di Leoben
(18 aprile) che prevedono uno smembramento
della Serenissima, non rimane che
serrare le fila e preoccuparsi della sola difesa
della Capitale. Vengono quindi dati «più
precisi ordini» al provveditore alle lagune
Zuanne Zusto, che ha sostituito il defunto
Jacopo Nani (3 aprile): Venezia non deve cadere
ed è pronta a resistere con la forza per
cui Zusto, invitato a presentare una relazione,
dice che il piano di difesa prevede la
«custodia e difesa dell’Estuario, e custodia e
difesa della Dominante», elenca le forze
mobili disponibili («tre Divisioni, ed un
Corpo volante di Flottiglia; composte di 37
Legni tra Galere, Sciambecchi, Galeote e
Feluche, e di altri 168 tra Barche Cannoniere,
Obusiere, Passi, Galleggianti, Bragozzi, e
Pieghi, i quali Legni portano tutti una forza
di 750 pezzi di Artiglieria, tra Colombine,
559
Cannoni, Falconetti, Petriere e Obusiere, ed
un Corpo di 5215 Teste tra Truppe Oltremarina,
Italiana, Artigliaria, e Marina, oltre ad
altre 2900 teste divise in varj appostamenti»),
dà conto delle opere fisse («si sono
piantate su i pali in laguna sette Batterie stabili,
che guardano l’argine di Campalto e
Tessera; si sono armate di grosse batterie
l’Isole di S. Giorgio in Alga, di S. Secondo, e
della Certosa; fortificato con due opere stabili
il Porto di S. Erasmo, piantate delle Artiglierie
sulla punta del Caraman, e ristaurato,
ed armato il Forte degli Alberoni, non
che quello di S. Pietro in Volta, e li Castelli
del Lido, di S. Andrea, e di Chiozza [...], e si
è costruito a Brondolo un Forte») e conclude
sostenendo che occorre fare dei miglioramenti,
quali «l’aumento di Batterie in laguna»
verso Campalto, dove «non può essere
attiva la Flottiglia a motivo de’ bassi fondi»,
costruire nuove fortificazioni per difendere
meglio Chioggia e «il lato di S. Erasmo, e Vignole
opposto al Littoral del Cavallin», armare
meglio il litorale che da Chioggia porta
al Lido.
Il Governo, presa visione del piano che prevede
sia la difesa esterna dell’estuario, sia
quella interna della Dominante, nomina
Nicolò Morosini 4to quale luogotenente di
Zusto perché si dedichi alla difesa interna,
mentre il precedente luogotenente Condulmer
può votarsi completamente a quella
esterna.
.29 aprile: il gen. francese Baraguay
d’Hilliers fa circondare l’estuario e poi entra
in città per incontrarsi col doge. Lallement
assicura la conservazione della Repubblica
con qualche cambiamento nella
forma di governo.
.30 aprile (domenica): giunge il dispaccio
dei deputati a Bonaparte in cui si fa «cenno
per la prima volta delle intenzioni di quel
generale di alterare la forma del veneto governo».
I Savi, considerato anche che Bonaparte
non vuole «trattare, ma comandare;
che sarebbe venuto con 80 m. uomini a Venezia»,
e che quindi bisogna operare con urgenza,
decidono di passare i poteri del Senato
alla Consulta, una sorta di gabinetto di
guerra che da sempre si metteva in moto
allo scoppiare di un conflitto, e che assume
dal Senato ogni responsabilità quanto alla
conduzione delle ostilità. Della Consulta
fanno parte il doge e i migliori uomini politici
del momento, in tutto una quarantina
di patrizi che rappresentano i principali organismi
del governo. Si sceglie la via della
Consulta o delle conferenze straordinarie
perché fra la proposizione di una parte (o
mozione) e la sua ballottazione (o votazione)
in Maggior Consiglio occorrono 8 giorni.
Troppi. Così a capo della Consulta viene
messo il doge, l’unico che ha il privilegio di
proporre e far ballottare sul momento una
parte. In questa prima conferenza straordinaria
tenuta nelle camere del doge si decide,
tra la costernazione e l’avvilimento causati
da alcune cannonate sparate a Fusina e
dalla notizia che in quei pressi i francesi
stanno trafficando per prepararsi l’avanzata
verso Venezia, di convocare il Maggior Consiglio
per l’indomani. Tommaso Condulmer
viene invitato a impedire con la forza o con
l’armistizio gli apprestamenti francesi ai
margini della laguna. Nelle intenzioni,
quindi, la Repubblica si prepara ad una resistenza
ad oltranza contro il pericolo esterno,
varando «le misure necessarie perché quei
demoni di francesi [...] non potessero prendere
la città e perché ove avessero tentato di
porvi il piede, Venezia dovesse essere la
sepoltura di tutti, nemine excepto» [Ricciotti
Bratti 75]; ma la congiura democratica che
sta montando all’interno e che sembra aver
coinvolto anche gli schiavoni e i loro comandanti,
ovvero i difensori stessi del
governo aristocratico, fa deviare il corso
degli eventi, vanifica ogni preparativo, ogni
intenzione di battersi per mantenere
Venezia vergine e inviolata.
.1° maggio, lunedì: plenipotenza ai deputati
a Bonaparte, Donà e Giustinian, che lo
avevano incontrato a Graz. Essi ricevono
l’ordine di unirsi al luogotenente di Udine,
Alvise Mocenigo, e incontrare ancora nel
nuovo campo francese il generale-in-capite
per parlare delle Pasque Veronesi e del Liberateur
d’Italie. L’incontro è turbolento.
Bonaparte va su tutte le furie e decide infine
di dichiarare guerra, pubblicando il suo
manifesto con il quale accusa il governo
veneto di aver armato 40mila paesani e
560
organizzato dieci reggimenti di schiavoni
allo scopo di rompere ogni comunicazione
fra l’armata francese impegnata nelle gole
della Stiria e i pochi battaglioni lasciati in
Italia; di aver fatto uscire da Venezia provveditori
straordinari, fucili, munizioni e cannoni;
di aver fatto arrestare in terraferma,
ma anche a Venezia, i filofrancesi o cosiddetti
giacobini; di aver consentito che nei
caffè della capitale e nei luoghi pubblici i
francesi e i loro simpatizzanti fossero insultati
e quindi costretti a lasciare la città senza
possibilità di ritornarvi; di aver permesso
la stampa di proclami, libelli e ogni
genere di informazione per infiammare le
popolazioni alla rivolta contro i francesi,
alla quale concorrevano anche i preti con i
loro sermoni e le loro prediche; di aver ordinato
alle popolazioni di Padova, Vicenza
e Verona di resistere con la forza; di aver
scatenato la rivolta veronese e l’assassinio
di tanti francesi; di aver fatto mandare a
picco il Liberateur d’Italie e di aver fatto uccidere
il suo comandante, Laugier. Il manifesto
conclude ordinando all’ambasciatore
francese Lallement di lasciare Venezia, alla
Serenissima di sgombrare la Lombardia e il
Dominio veneto dai suoi agenti, ai generali
francesi di far atterrare in tutte le città di
terraferma il Leone di San Marco.
Bonaparte dunque dichiara guerra alla Serenissima,
ma nello stesso tempo concede
un armistizio di cinque giorni e avanza due
richieste: la Republica arresti i tre Inquisitori
e il Pizzamano, ovvero i responsabili dell’affondamento
della nave francese, e dichiari
il disarmo generale. Approfittando
dell’armistizio, però, i francesi occupano la
torre di S. Giuliano, presso Marghera, e
Brondolo a sud, tentando un accerchiamento
di Venezia.
Il 1° maggio, dunque, il Maggior Consiglio,
ignaro che proprio in quello stesso giorno
Bonaparte dichiarerà guerra alla Repubblica,
si riunisce «con il suono delle Campane
solite», ma con un insolito apparato di soldati:
«predisposti in militare mostra, con
cannoni carichi, e perfino con la miccia
accesa, occupavano la Piazza dirimpetto al
Palazzo pubblico. Era militarmente custodita
pure con universale stupore, e terrore
del Popolo inconscio di tutto, Cadauna venuta,
che conduceva alla Piazza, e tutti gli
accessi non chiusi del Palazzo, custoditi
dalle guardie di Arsenalotti» [Memoria ...
306-7]. Sprangate le porte della grande sala,
come si faceva di solito, prende la parola il
doge, il quale ripercorre gli eventi dalla
discesa dei francesi in Italia, si sofferma
sugli sforzi per rimanere neutrali e continuare
a garantire quella pace che i veneziani
ormai conoscevano ininterrottamente da
quasi 80 anni, e infine, constatato che né gli
austriaci né i torinesi né i napoletani erano
riusciti con i loro eserciti ad arrestare la
marcia di Bonaparte e che anche le opere a
difesa di Venezia sembrano insufficienti a
detta dei capi preposti, esorta il Maggior
Consiglio ad autorizzare i deputati a Bonaparte
a trattare anche il cambiamento della
costituzione, perché la cosa più importante
è salvare la Repubblica – dice – essendo meglio
recidere qualche ramo, sebbene essenziale,
piuttosto che recidere la pianta. Un
lunghissimo applauso sottolinea l’approvazione
del lucido discorso fatto dal doge.
Poi, ritornato il silenzio nella sala, il consigliere
Minotto legge il dispaccio dei deputati
a Bonaparte e quindi dà lettura della parte,
ovvero del decreto da votare proposto dal
doge: il Maggior Consiglio delibera quasi
all’unanimità (598 voti favorevoli, 7 contrari
e 14 astenuti) la scelta della via pacifica
indicata dal doge nel suo illuminato discorso,
incaricando i deputati a Bonaparte «di entrare
con quel Supremo Comandante in
qualunque trattativa [...] anche sopra argomenti
dipendenti dalle sole sovrane sue disposizioni,
riservandosi di prestare ai risultati
delle cose maneggiate li supremi suoi
assensi» [Deliberazione del Maggior Consiglio,
in Massironi e Distefano 145].
I deputati a Bonaparte Donà e Giustinian sulla
via del rientro a Venezia sono raggiunti a
Mazzorbo dal dispaccio ducale stilato subito
dopo quella che essi definiscono la «Sapientissima
eroica Deliberazione del Serenissimo
Supremo Maggior Consiglio». Gli ordini
sono di incontrare nuovamente Bonaparte,
partecipargli la deliberazione del Maggior
Consiglio e intavolare trattative diplomatiche.
Ma essi, che avevano da comunicare le
561
«durissime nuove condizioni» imposte dal
Bonaparte e portargli entro 24 ore la risposta
a Mestre – dove lui si sarebbe recato ad
attenderli per sapere se si accettavano le sue
condizioni o se doveva dare l’ordine di iniziare
le ostilità di guerra –, proseguono fino
a Venezia, dove giungono in serata e subito
s’incontrano con i Savi per avere «rischiarazioni
e consigli», dal momento che la deliberazione
del Maggior Consiglio era stata presa
non sapendo ancora delle nuove condizioni
dettate dal Bonaparte e della dichiarazione
di guerra. Nulla potendo decidere in
quei frangenti, i Savi ordinano ai due deputati
di portarsi a Mestre dal Bonaparte per ottenere
una proroga di qualche giorno onde
avere il tempo materiale per riconvocare il
Maggior Consiglio al quale solo spetta di
accettare o meno i preliminari, trattandosi di
materia costituzionale.
.2 maggio, martedì: di mattina presto i
due deputati si muovono e incontrano Bonaparte
a Marghera. Egli ripete loro «che
non avrebbe ascoltato alcun discorso» se
prima non fossero accettati tre preliminari,
«cioè che fosse abolita l’Aristocrazia, che
fossero arrestati e processati gli Inquisitori
ed il Pizzamano Comandante del Castello
del Lido; e liberati li Prigioni per materia di
opinione» [Manin 24]. E che la risposta gli
fosse portata entro 24 ore [un vezzo napoleonico
per dire di far prestissimo] a Mantova.
.3 maggio, mercoledì: i due deputati arrivano
a Venezia recando le ultime decisioni
del francese assieme alla concessione di un
armistizio di 4 giorni (a decorrere dal 3 maggio).
La Consulta si riunisce la sera stessa.
Discute le imposizioni di Bonaparte e i suggerimenti
dei due deputati che ne caldeggiano
l’accettazione, giacché «fatto questo [così
aveva promesso loro Bonaparte] ritornerebbe
la calma alla Repubblica col reintegrarla
dei propri stati, ampliarli ancora, e fortificarla
con la protezione della Francia» [Relazione
dei due deputati del due maggio 1797 in Romanin
vol. X 349], e, ritenendo che questa fosse
ormai l’unica via praticabile, che l’onta morale
dell’arresto degli Inquisitori e del Pizzamano
sarebbe stata ampiamente ripagata
con il riacquisto del Dominio, il suo ampliamento,
e quindi con la pace, si decise di convocare
il Maggior Consiglio perché deliberasse
sull’accettazione dei tre preliminari
imposti da Bonaparte.
.4 maggio, giovedì: si riunisce il Maggior
Consiglio. Apre la seduta il doge, il
quale insiste sulla «necessità di soffrire, e di
tutto tentare per salvare la Patria»; il consigliere
Minotto analizza i dispacci dei deputati
e quindi si legge la parte da votare: il
Maggior Consiglio, con 704 voti favorevoli,
15 contrari e 12 astenuti, decide di accettare
le imposizioni di Bonaparte, ovvero arrestare
gli Inquisitori e il Pizzamano e liberare
i detenuti politici, ma non si pronuncia
sull’abolizione dell’aristocrazia, rinviando
l’argomento alle trattative diplomatiche,
per cui s’incaricano nuovamente i due
deputati assieme ad Alvise Mocenigo che,
come capo di provincia di Brescia e poi
come luogotenente di Udine, si era guadagnato
la stima del generale in capo francese
quando questi aveva operato in quelle
zone. Viene così inviato un dispaccio a Mocenigo
con l’ordine di portarsi dal Bonaparte,
chiedere una proroga dell’armistizio
e attendere Donà e Giustinian, che partivano
in giornata alla volta di Mantova, per
intavolare trattative di pace. Non troveranno
Bonaparte a Mantova, ma a Milano.
.5 maggio: a Venezia si riunisce la Consulta,
mentre i francesi sono schierati ai
margini della laguna e le loro navi pronte
a bloccare la via del mare. Essendo l’armistizio
di Marghera quasi spirato, occorre
valutare esattamente la situazione e lo stato
della difesa. Sono convocati i responsabili
militari: Zusto, provveditore alle lagune,
il suo luogotenente Condulmer, responsabile
della custodia e difesa esterna, e l’altro
suo luogotenente Morosini, destinato alla
custodia e difesa interna. Dalle loro dichiarazioni
emerge una situazione disperata.
Condulmer, dopo aver fatto presente a Zusto
che i mezzi di difesa fissa sono troppo
distanti tra loro e quindi assolutamente insufficienti
a qualunque attacco esterno, riferisce
che la flotta è mal equipaggiata,
«senza cannonieri, con uffiziali incapaci di
dirigere, ed inscienti del loro mestiere», pochi
i soldati per difendere tutta l’estensione
del litorale. Le sue lamentele non sono con-
562
fermate dal provveditore Zusto il quale gli
rimprovera di aver rimandato indietro
«6000 uomini giunti al Lido» e gli ricorda
che Morosini aveva dichiarato, subito dopo
aver assunto la carica di deputato alla difesa
interna (23 marzo), che la difesa dell’estuario
affidata al Condulmer era buona e
che tutti i litorali, nonché le varie isole
«erano ben forniti d’Artiglieria». Condulmer
si difende dicendo di aver fatto ripiegare
le difese mobili più a ridosso della
città, sia per garantire una maglia difensiva
più stretta, sia per evitare il pericolo di un
possibile incidente con i francesi che avrebbe
causato «lo scioglimento delle trattative
che da Bonaparte andavansi procrastinando».
Infine, dichiara che se fosse stato operato
un blocco, tutto l’estuario e la capitale
sarebbero cadute per l’impossibilità di approvvigionare
la popolazione, essendo la
terraferma occupata dai francesi e non essendo
sperabile tenere aperta per lungo
tempo la via del mare giacché «nelle spiagge
Pontificie, tutte in potere dei Francesi, si
armavano legni minuti, ed anche di qualche
portata, li quali impedita avrebbero la
navigazione dall’Istria, e dal Friuli a Venezia»
[Memoria 346].
Anche il Morosini lamenta di avere scarse
forze a disposizione, oltretutto «senz’armi,
senza pratica, non istruite, con capi tanto
nobili quanto cittadini a tutt’altro educati», e
aggiunge che non ci si può più fidare degli
schiavoni e dei loro ufficiali. I primi da qualche
giorno in fermento, perché si è sparsa la
voce che il governo li avrebbe consegnati
disarmati nelle mani dei francesi, cosicché
riguardano come traditori i loro ufficiali e
covano la vendetta disponendosi a saccheggiare
la capitale. Erano stati fatti circolare dei
biglietti anonimi «in Lingua Schiavona per i
Quartieri, ed appostamenti loro, nei quali
erano avvertiti, che il Governo li tradiva, che
sarebbero disarmatj e consegnati ai Francesi.
Ecco l’origine della lor irrequietezza dopo li
Mesi di disciplina, e di tranquillità. Si volevano
inquieti dai Rivoluzionari, per quindi
calunniarli, onde aver un apparente pretesto
per allontanarli» [Raccolta cronologico-ragionata
tomo 11 353]. I secondi, cioè gli ufficiali
in combutta con i democratici che stavano
preparando una sommossa interna. Visto
quindi che i comandanti delle difese esterna
ed interna consideravano impreparate e
insufficienti le forze per resistere ai francesi,
che alcuni erano convinti non poter durare
più a lungo la gloriosa Repubblica aristocratica,
perché «troppo vecchia e non rispondente
alle nuove idee», e che altri erano
pronti a sacrificare tutto, tranne la libertà e
l’indipendenza, matura la decisione di sacrificare
spontaneamente la costituzione a
patto che fossero preservati «la Religione, la
Libertà, l’Indipendenza, come pure la Zecca,
il Banco, l’Arsenale, Armi, Munizioni, Navigli
e gli Archivj al Pubblico, e le vite, e proprietà
degli Abitanti». La Consulta del 5
maggio si scioglie dunque con l’impegno di
mantenersi sulla difensiva, ma con la dichiarata
disponibilità a democratizzare, incaricando
per iscritto il Condulmer che, «qualora
i francesi volessero venire a Venezia, egli,
astenendosi dall’uso della forza, dovesse
procurar col maneggio le condizioni possibilmente
meno dure».
Maturata l’idea della democratizzazione si
cerca di convincere il doge a «ritirarsi
volontario dal suo Posto», ad abdicare cioè
[il doge non può abdicare spontaneamente,
ma con la Promissione del 1361 egli può essere
forzato a farlo quando lo richiedono i consiglieri
o i senatori]: «Egli era contrastato dal
rispetto ai giuramenti prestati a Dio, ai suoi
Elettori, ed al Popolo, per li quali era obbligato
di morire, piuttosto che tollerare la più
minima alterazione della Costituzione, e di
fare quanto era in suo potere per l’incolumità
dello Stato» [Memoria 358]. Il doge,
però, non vuole assumersi la responsabilità
di un cambiamento totale della costituzione.
Bisogna convincerlo. È perciò avvicinato
a più riprese da Tommaso Gallino, suo
avvocato personale, e da Pietro Donà. Entrambi,
l’uno dall’eloquenza seduttrice, l’altro
piuttosto focoso, tentano di convincerlo
ad abdicare: «Lo persuasero che adempiva
ai prestati giuramenti abdicando il Dogado,
mentre era impossibile di salvare la Patria
con altri mezzi, volendo li francesi esterita
l’Aristocrazia; e che riducendosi volontario
a questo passo, salvava le vite di tanti sudditi,
che sarebbero state sacrificate nel furo-
563
re dell’inevitabile invasione; preservava a
tutti li Possidenti li Beni, già occupati col
consenso di Bonaparte da tutte le Municipalità
instituite in Terra Ferma; ed assicurava
li Fondi de’ Pubblici Banchi, e della Zecca,
che, dai francesi e dal nuovo Governo
sarebbero stati garantiti agli Azionisti; promettendo
Armistizio generale per le cose
passate, oltre la dichiarazione, che la Religione
Cattolica continuerebbe senza alcuna
restrizione ad essere la Dominante» [Raccolta
cronologica 253].
.6 maggio: si riunisce la Consulta e si
riconsiderano i sospetti avanzati dal Morosini
di una possibile sommossa interna con
la partecipazione degli schiavoni. Condulmer,
Battagia e qualche altro propongono
di allontanarli, giudicandoli più adatti al
«saccheggio, ed alle stragi» piuttosto che
ad una «regolare difesa». Propongono cioè
il disarmo. Viene allora sentito ancora il
Morosini, il quale, convintosi del pericolo
rappresentato dagli schiavoni, si dichiara
d’accordo a farli rientrare a Zara. Qualcuno
però consiglia di aspettare le notizie dei tre
deputati a Bonaparte prima di decidere il
disarmo. Così, malgrado Battagia insistesse
con calore di abbandonare «ogni idea di
resistenza» e lasciar entrare in città i francesi
previo allontanamento degli schiavoni,
la conferenza si chiude con lo stesso proposito
del giorno precedente: «mantenersi ad
ogni patto sulla difensiva».
.7 maggio, domenica: la Consulta discute
ancora se allontanare gli schiavoni e disarmare
la città e le lagune. Battagia, Dolfin,
Emo e Giacomo Grimani, appoggiati da
Condulmer e Morosini, sono per l’allontanamento
degli schiavoni e quindi per il disarmo.
Tutti gli altri però appoggiano il
«Piano di forza, onde attender il risultato
delle trattative dei tre deputati». Prevale così
ancora una volta il partito del non disarmare.
Viene sentito il Morosini per sapere se
gli schiavoni si sono nel frattempo calmati.
Riferisce che non si sono calmati, che li considera
ancora pericolosi, ma chiede che vengano
aumentati gli uomini a sua disposizione
come da sua precedente richiesta,
regolarmente decretata, essendo appena
1300, mentre il Condulmer ribatte che sono
1800. Viene chiesto al Condulmer perché
non ha fornito rinforzi al Morosini. Risponde
di non averlo fatto per non indebolire
la difesa dell’estuario. Morosini incalza.
Vuole i rinforzi, ne ha assoluto bisogno
perché ha scoperto l’effettiva esistenza
di una congiura interna pronta ad esplodere
e forte di 15, forse 16mila congiurati, ma non
vuole fare i nomi dei capi. Qualcuno
domanda con insistenza chi siano questi capi.
Morosini non risponde e così si sparge la
trepidazione, la paura della minaccia anonima.
E intanto i tre deputati a Napoleone non
rispondono e Condulmer sta sulle spine
perché è spirato l’armistizio di Marghera e
teme un attacco da un momento all’altro.
Il patrizio Gasparo Lippomano scriverà al
genero Querini in Francia: «francesi ovunque
fino a Fusina, ed a Mestre. Domenica [7
maggio] a Fusina cominciarono le ostilità e
cominciarono le cannonate e le bombe. Potete
immaginarvi la commozione in tutta la
Città, e questa continua ancora fomentata da
tutte le militari disposizioni e difese interne.
Schiavoni armati da per tutto, cannoni nella
Piazza di S. Marco [...] Qui tutti si agitano, si
desolano e vorrebbero fuggire. All’improvviso
s’allontanò da Venezia lunedì il Procurator
Pesaro» [Molmenti III 413-4]. In realtà,
Francesco Pesaro è ancora a Venezia, si è
imbarcato sulla nave del nipote, «l’almirante
delle navi» Leonardo Correr, che a causa
dei venti contrari è ancora all’àncora. La
sua intenzione è di recarsi in Istria e poi in
Austria: ha saputo che Bonaparte vuole la
sua testa e ha deciso di vender cara la pellaccia,
dandosela a gambe, intuendo che
per Venezia non c’è più niente da fare.
Lo stesso 7 maggio Donà e Giustinian incontrano
Bonaparte a Milano, dove c’è anche
Mocenigo, il quale li ha preceduti ed ha
già ottenuto un nuovo armistizio di 8 giorni
a partire dal 7 maggio, il che sposta i termini
di un possibile avvio del conflitto franco-veneto
al 14 maggio. A Milano i tre deputati
cominciano le trattative, ma la partita
decisiva aveva già avuto inizio a Venezia
dove l’ambasciatore francese Lallement,
richiamato da Bonaparte, aveva lasciato la
direzione dell’ambasciata al suo segretario,
Joseph Villetard. Costui, era subito entrato
564
in contatto con i democratici veneziani e li
aveva spronati all’azione per accelerare la
fine della Serenissima: «Il Villetard dopo la
partenza del Lallement, senza averne i
poteri, profittando della ‘costernazione’ che
occupava la città, aveva allacciato stretti
rapporti con il club democratico di S. Polo,
di casa Ferratini e aveva preso la direzione
del movimento, istigando la piccola pattuglia
all’azione, impartendo di tempo in
tempo le istruzioni e facendo divulgare
notizie catastrofiche per accelerare la ‘rivoluzione’.
Si parlò di pronunciamento sedizioso
di schiavoni; si fece credere imminente
un simultaneo attacco francese dalla terraferma
e dal mare; si rivelò l’esistenza di
una vasta congiura di migliaia di democratici
decisi ad impadronirsi con la forza del
potere» [Cessi Campoformido 134]. Intanto a
Milano, Bonaparte, messo da parte ogni
rancore verso la Serenissima, si dichiara
pienamente soddisfatto per l’arresto degli
Inquisitori e del Pizzamano e quindi pronto
a restituire le città di terraferma, ma avanza
il timore che queste non avrebbero accettato
di ritornare sotto la Serenissima. Quindi
indica la soluzione per ricompattare lo Stato
da terra: democratizzare. I deputati sono
però riluttanti «ad accedere alla rinunzia
dei privilegi del Maggior Consiglio e [...]
alle prerogative dell’aristocrazia, anche a
patto di circoscrivere la repubblica nell’ambito
della laguna» [Cessi Campoformido 139].
.8 maggio, lunedì: il droghiere Pietro
Tommaso Zorzi riferisce al doge che c’è in
atto una congiura per rovesciare la Repubblica.
Gallino e Donà si inseriscono e infine
lo convincono a democratizzare lo Stato. Il
doge allora informa la Consulta, dicendosi
pronto, per il bene della patria, a deporre
le insegne ducali per darle nelle mani dei
capi della rivoluzione. Alvise Pisani dapprima
si meraviglia per quella proposta a
freddo, ma poi se ne mostra entusiasta e
pronto ad assecondarla: «loda molto, ed
esalta l’animo del Serenissimo Principe,
che senza alcun motivo, ignorando anzi
Egli, chi sieno li Capi della Rivoluzione
[...], discenda così spontanea Oblazione a
tal passo; e si esibisce pronto Egli medesimo
per il bene della Patria ad imitare l’esempio
del Capo rinunziando per sempre
alla Dignità Procuratoria» [Memoria 358-9].
L’iniziativa del doge è di grande apertura,
ma egli, nel mentre si dichiara pronto a
qualsiasi sacrificio, vuole sapere se, in attesa
delle risultanze dell’incontro tra Bonaparte
e i deputati esiste un piano nel «caso
che li Francesi persistessero nella deliberata
volontà di entrare in Venezia». La Consulta,
invece di rispondergli si smarrisce
nella discussione del giorno precedente
che aveva avuto per tema il disarmo della
Dominante e dell’estuario. E se era prevalsa
la decisione di non disarmare, questa
volta la situazione si rovescia, giacché
adesso la maggioranza è dell’«opinione di
levar ogni ostacolo» e allontanare gli schiavoni.
Morosini osserva che il loro allontanamento
esige cautela: «affermò, che v’era
del malumore negli Schiavoni; tanto più
che non avevano ricevuto da qualche Mese
la paga: che il piano secondo lui, per renderli
docili e tranquillizzarli [...], dovea esser
quello di saldarli prontamente: anzi
perché [...] mansueti si potessero ridurre
all’imbarco si doveva pagare il loro avere,
e più dar loro un’anticipazione a tutto il
Mese di Giugno venturo» [Memoria 358-9].
Nel riassumere le risultanze della Consulta,
Morosini ribadisce che è disposto a privarsi
degli schiavoni, ma vuole rinforzi per
via della possibile congiura che minaccia di
esplodere da un momento all’altro. Ancora
gli vengono chiesti i nomi. Lui rifiuta di
rispondere. Interviene Giacomo Grimani,
che si dice meravigliato che in tanti stiano
lì a chiedere i nomi dei capi della rivoluzione,
che lo sapeva anche lui che esistono a
Venezia 16mila congiurati e che ci sono
delle donne di buona società che stanno già
preparando le coccarde tricolorate. Ma i
nomi non vengono fuori. C’è confusione,
timore, paura. A riportare l’ordine è Alvise
daMosto che rimprovera tutti per aver così
tanto divagato al punto che non si è ancora
data una risposta al doge, il quale ha fatto
una domanda precisa: vuole sapere se esiste
un piano preciso. Ritornata al concreto,
l’assemblea decreta l’allontanamento degli
schiavoni e il saldo delle loro spettanze e
decide «che non fosse fatta la più minima
565
resistenza [...]; tutto dovendo consistere in
trattazioni». Indirettamente, il doge ottiene
la risposta alla sua domanda: non esiste un
vero e proprio piano, tutto è governato
dagli impulsi del momento, dalle paure
suscitate dagli schiavoni e dai rivoluzionari:
i primi «inferociti avrebbero incominciato
il massacro dei Nobili stessi, che sarebbe
consumato da’ Congiurati».
Riemerge a Venezia il fantasma sanguinario
della rivoluzione francese e prende tutti
alla gola, o almeno tutti quei patrizi che
non partecipano alla congiura democratica
che da qualche tempo è in piena attività per
accelerare la democratizzazione della capitale,
tessuta da Villetard, al quale danno
buona mano non solo i personaggi più in
vista della città, ma anche molti patrizi, tra
i più ricchi ed autorevoli: due dei deputati a
Bonaparte, Mocenigo e Giustinian, parecchi
membri della Consulta, Battagia, Pisani,
Dolfin, Bembo e altri che agiscono all’esterno
della Consulta. La congiura si era sviluppata
secondo un piano logico: convincere i
membri della Consulta a disarmare, convincere
il doge ad abdicare e quindi fargli
presentare in Maggior Consiglio la mozione
di scioglimento dell’aristocrazia. Raggiunti
gli obiettivi, occorre però tranquillizzare
il doge, il quale pretende che il trapasso
dei poteri avvenga in modo assolutamente
pacifico.
L’atto finale comincia la sera. L’avvocato
Spada si reca da Villetard dove trova il droghiere
Tommaso Pier Zorzi. Villetard dà
loro le necessarie istruzioni e i due si recano
dal doge. Racconta il Diario anonimo [in
Alberti e Cessi, XX] «che il Morosini, col
mezzo di un inserviente, si valse dell’avvocato
Gallino per far chiamare a sé Gio.
Andrea Spada; che il Gallino comunicò tale
chiamata al Doge; che il Doge rispose che
s’intendesse col Battagia; che lo Spada si
portò dal Battagia, incerto se dovesse andare
dal Morosini; che vi andò animato dal
Battagia; che il Morosini gli si annunciò
padrone di Venezia, perché aveva tutte le
forze nelle mani, non eccettuate quelle dell’estuario,
poiché dominava l’animo di tutti
gli schiavoni; ch’egli sapeva volersi fare
una rivoluzione; che, se si usasse la forza,
vi avrebbe resistito sino a mettere la città a
ferro e fuoco; che, se poi si volesse procedere
tranquillamente, egli si sarebbe prestato
anco a concerti; e che però lo Spada si
portasse a interrogare il Villetard». Quella
sera, dunque, il doge, assistito dal Morosini,
riceve lo Zorzi (Andrea Spada, scrive
nelle sue memorie, non partecipa all-inconro
col doge per motivi di salute). Insieme
pongono «le basi concrete al mutamento di
regime», convenendo che a Venezia non
dovrà esserci una «rivoluzione, ma un semplice
trapasso di poteri», che si dovrà tutelare
«la religione e la proprietà», creare
«sussidi per i patrizi poveri», rispettare «i
debiti pubblici», conservare «l’apparato
burocratico-amministrativo e confermati i
suoi funzionari», escludendo qualsiasi
azione contro i patrizi, sia che concernesse
la loro condotta in campo pubblico, che privato»,
dichiarando il Maggior Consiglio
«benemerito della patria» e chiedendo a
Bonaparte la liberazione dei tre ex-Inquisitori
di Stato e del comandante Pizzamano
[Gullino 578].
.9 maggio, martedì: si dà mandato a
Pietro Donà e Francesco Battagia di trattare
con il Villetard, segretario francese.
Il doge partecipa alla Consulta, che ormai
siede quasi in permanenza, e riassume
quanto accaduto la notte precedente: «che
conoscendosi per le replicate esposizioni
dalle Figure proposte alla difesa di Venezia,
che insufficienti erano le cose disposte per
l’oggetto stesso, e che mancavano li mezzi,
566
ed il tempo per approntarle, non potendosi
contare gran fatto nemmeno sulla fede delle
persone che dovrebbero agire, e che non
essendovi più speranza di soccorsi esterni,
mentre eransi rivoltati li Sudditi in Terra
Ferma; e li pochi fedeli, oppressi dalla forza
Francese, e lontani, com’erano parimenti
lontane le forze dell’Estere Nazioni in
Guerra con la Francia, mentre la vicina, e
potente aveva sospese le Ostilità con la
segnatura delli Preliminari di Pace, conveniva
pensare seriamente, e con tutta prontezza
a salvare, se non la Costituzione e lo
Stato, almeno le Vite, la Religione, e le Sostanze
dei Cittadini, approfittando finché vi
era tempo delle relative buone disposizioni
del Francese Segretario di Legazione Villetard,
il quale aveva per le comunicazioni ad
esso doge fatte dal Spada, e da certo Pier’
Tommaso Zorzi Mercante, anzi Bottegajo da
zuccheri, e confetti, i quali si erano espressi
non esservi altro mezzo per salvare Venezia
dallo sdegno di Bonaparte [...] se non si scioglieva
da sé l’Aristocrazia, che chiamavansi
Oligarchia, per sostituirvi il Governo Rappresentativo
della legittima Autorità del
Popolo, che sarebbesi tutelata con la protezione,
e le Truppe della Repubblica Francese;
la quale, in caso che non si fosse aderito
pacificamente a tale operazione, l’avrebbe
operata con l’infallibile mezzo delle Bajonette,
e dell’Artiglieria» [Memoria 360-2].
Spada e Zorzi chiedono di essere ricevuti e
la Consulta delega Donà e Battagia a conferire
con loro in una stanza attigua. Spada e
Zorzi avrebbero dovuto presentare per i-
scritto e firmate dal Villetard, come richiesto
dal doge, le condizioni stabilite la notte
precedente, ma gli emissari dei democratici
hanno con sé dei fogli, però non firmati,
asserendo che vi sono scritte le condizioni
che incontrano i desideri di Bonaparte e
dettate dallo stesso Villetard. Condizioni,
peraltro, che sono un vero e proprio «testo
della capitolazione», un ultimatum, dal momento
che esigono una decisione entro il 10
maggio: liberazione degli ultimi tre prigionieri
politici; apertura al pubblico dei Pozzi
e dei Piombi; revisione di tutti i processi
dall’ingresso delle truppe francesi in Italia;
abolizione della pena di morte; licenziamento
degli schiavoni per «garantire contro
il rischio di un colpo di mano o di un
ammutinamento»; istituzione della guardia
civica; erezione in piazza San Marco dell’albero
della libertà; costituzione di una Municipalità
che avrebbe invitato le città della terraferma,
dell’Istria, della Dalmazia e delle
isole Ionie a riunirsi a Venezia, la loro antica
«Madre Patria», nella nuova forma di
governo; pubblicazione di un manifesto
annunziante la promulgazione della democrazia;
amnistia per i reati di opinione;
libertà di stampa; ingresso di 4mila francesi
in città, ai quali consegnare l’Arsenale, il
Castello di S. Andrea, di Chioggia e di altre
isole; consegna alla guardia civica del
Palazzo Ducale e della Zecca; dipendenza
della flotta veneta dalla Municipalità e dai
francesi simultaneamente; incarico della
presidenza della Municipalità al doge;
sostituzione dei deputati a Bonaparte e sostituzione
di tutti gli ambasciatori alle corti
estere con persone segnalate dalla Municipalità
[Cfr. «Condizioni contemplate dal
Villetard e rilevate dallo Spada e Zorzi da
farsi illico», in Romanin vol X 379-380].
La Consulta prende atto di quelle condizioni
e le discute, ma alla fine decide che è
meglio temporeggiare e attendere l’arrivo
dei deputati a Bonaparte; intanto, però, delibera
a maggioranza di inviare Donà e Battagia
dal Villetard per informarlo della decisione
adottata e per chiedere conferma
dell’autenticità del documento presentato
da Spada e Zorzi, poi, a seguito dell’incarico
dato ai deputati a Bonaparte (di non lasciare
niente di intentato pur di liberare la
Serenissima dal pericolo francese), decide
anche di versare la somma di 6mila zecchini
in oro (se ne farà carico il doge assieme a
qualche altro patrizio, perché le casse dello
Stato sono vuote) che, come asseriva Donà
da Milano, era necessaria per corrompere il
tesoriere dell’armata francese in Italia, tale
Haller, dichiaratosi disposto e in grado di
risolvere i problemi di Venezia per denaro.
La situazione comunque precipita. Bonaparte
ritorna sulla sua decisione. A colloquio
con i deputati veneziani garantisce ancora
il recupero delle città suddite democratizzate
e l’ampliamento promesso, ma
567
pretende la democratizzazione. Se poi i veneziani
vogliono mantenere l’aristocrazia,
ebbene, allora la Dominante potrà tenere
soltanto «l’oltremare e un piccolo territorio
di dieci leghe all’intorno delle Lagune, nel
quale si sarebbero tutt’al più potute includere
Treviso e il Dolo, ov’erano i palazzi
dei veneziani» [Romanin vol. X 200]. I
deputati accolgono l’alternativa e invitano
Bonaparte a sottoscriverla. Sarebbero andati
a Venezia e nel giro di sei giorni avrebbero
portato la risposta. Bonaparte annuisce,
ma rimanda la cosa, firmare qualcosa non
deve proprio piacergli.
.10 maggio, mercoledì: a Venezia si riunisce
la Consulta e si legge ancora la ‘carta’
presentata da Spada e Zorzi il giorno precedente.
Dopo molte discussioni si decide
di inviare di nuovo Donà e Battagia da
Villetard per riferirgli che «senza il concorso
del Maggior Consiglio nessun assenso si
poteva prestare». E che Villetard presentasse
un documento sottoscritto. Donà e Battagia
ritornano, ma senza alcun documento:
leggono il loro rapporto. Essi si richiamano
alle precedenti deliberazioni del Maggior
Consiglio (1° e 4 maggio), che delegavano i
deputati a Bonaparte a trattare anche in
materia di costituzione; riprendono le osservazioni
fatte alla Consulta dal Condulmer
(che riteneva impossibile resistere ai
francesi e che un probabile blocco avrebbe
affamato la città) e dal Morosini (che paventava
un’imminente sommossa interna
da parte dei democratici, nonché la corruzione
di «molti individui militari»); ricordano
che il Morosini, avendo ricevuto l’ordine
di tentare ogni mezzo prima di rispondere
con le armi e temendo l’esplosione
«d’un attacco interno, che avrebbe deciso
della totale distruzione della patria»,
aveva contattato Andrea Spada, personaggio
«influente in tale affare», per evitare appunto
le stragi «che nascer dovevano da un
possibile interno fatto d’armi»; riferiscono
che lo Spada si era dato da fare, che era
andato da Villetard, che vi aveva trovato lo
Zorzi, che i democratici avevano contattato
il doge e che questi aveva preteso proposte
scritte, che tali proposte erano state portate,
ma non di mano del Villetard, che il pensiero
del Villetard conforme ai desiderata
di Bonaparte era che la Repubblica cambiasse
«le forme aristocratiche del governo»,
che essi stessi, Donà e Battagia, erano
stati dal Villetard per chiedere conferma
(ricevuta) sulle condizioni contenute nel
documento presentato da Spada e Zorzi.
La Consulta, però, decide di non capitolare
definitivamente prima di aver sentito il
Maggior Consiglio, che viene convocato
per il 14 maggio, e si aggiorna.
Da un’altra parte, il 10 maggio è un giorno
di riflessione: Bonaparte valuta la possibilità
di prendere Venezia con la forza, ma
l’ambasciatore Lallement lo convince ad
una soluzione pacifica e lo invita ad una
correzione dei preliminari di Leoben al tavolo
della pace con l’Austria, vale a dire: non
più separazione di Venezia-città [lasciata
indipendente] dalla terraferma e dai possedimenti
d’oltremare [da assegnare parte
all’Austria, parte alla Francia e parte alla
Cisalpina], ma riorganizzazione dello Stato
veneziano per impedirne la disintegrazione
già in atto; in altre parole, ricostituzione
della Repubblica sotto forma democratica
comprendente «oltre la città di Venezia, i
territori del Dogado, del Trevisano, del Polesine,
di Rovigo ed Adria, le isole del Levante,
la Cispadana e le Romagne» [Cessi
Campoformido 137-8]. Se dunque all’inizio
erano stati i deputati a Bonaparte a ritardare
la stipula di un accordo, perché decisi a
difendere il mantenimento dell’aristocrazia
anche con la corruzione – aspettavano i
6mila zecchini d’oro per corrompere Haller
(quella cifra, deliberata la sera del 9 maggio
a Venezia, arriverà qualche giorno dopo a
Milano, ma non si saprà mai con certezza
in quali tasche andrà a finire) –, adesso è
Bonaparte che frappone indugi. È in attesa
di ricevere dal Direttorio la ratifica dei preliminari
di Leoben ed è colto da dubbi e
incertezze. Ha bisogno di pensarci su. Che
ci pensino pure i deputati. Questi ultimi
concludono che la cosa migliore è spingere
Bonaparte a sottoscrivere finalmente l’alternativa
da lui stesso proposta.
.10-11 maggio: nel cuore della notte Morosini
fa svegliare il Donà, dicendo che bisogna
accordare ai francesi l’ingresso in Ve-
568
Il Veneto Governo desiderando di dare un ultimo
grado di perfezione al sistema repubblicano
che forma da più Secoli la gloria di questo Paese,
e di far godere sempre più ai Cittadini di questa
Capitale d’una Libertà che assicuri ad un tratto
la Religione, gl’Individui e le proprietà, ed anelando
di chiamare alla medesima Patria gli abitanti
di terraferma che se ne distaccarono, e che
nondimeno conservano per i loro Fratelli della
Capitale il loro antico attaccamento. Persuaso
d’altronde che l’intenzione del Governo Francese
sia di accrescere la potenza, e la felicità del
Veneto Popolo, associando la sua sorte a quella
de’ Popoli Liberi d’Italia.
Annunzia solennemente all’Europa intiera e
partecipa al Popolo Veneto la riforma libera, e
franca che egli ha creduto necessario alla costituzione
della Repubblica.
I soli Nobili erano ammessi per diritto di nascita
all’amministrazione dello Stato. Questi
Nobili stessi rinunziano oggi volontariamente
a questo diritto, affinché i più meritevoli fra la
Nazione intiera siano per l’avvenire ammessi
ai pubblici Impieghi. Essi saranno sempre più
zelanti per gli interessi della loro Patria, e
vieppiù gelosi di meritarsi innanzi al Popolo
sovrano l’eredità, e stimazione annessa ai loro
nomi, rendendogli i servigi medesimi che gli
hanno reso i loro antenati, sino a tanto che il
Popolo possa essere radunato per eleggere egli
stesso i propri Magistrati a norma delle forme
democratiche, l’amministrazione di questa
Capitale resta affidata ai Cittadini, i nomi dei
quali sono uniti a questo Manifesto, che sono
stati scelti tra tutte le Classi degli abitanti.
Questa amministrazione provisionale si chiamerà
Municipalità.
Un’altra amministrazione Centrale composta
di rappresentanti di questa Municipalità, ed
un numero proporzionato di rappresentanti
delle Provincie Venete della terraferma, Istria,
Dalmazia, Albania, ed Isole del Levante invigilerà
sotto il nome di Dipartimento agl’interessi
generali della Repubblica, si occuperà a
consolidare i Legami di Patriottismo tra le Province,
e la Capitale, solo mezzo di rendere a
questa Repubblica il suo primo splendore, e la
sua antica libertà.
L’ultimo voto de’ Nobili Veneti, facendo il glorioso
Sacrificio de’ loro titoli, è di vedere i figli
tutti della Patria una volta eguali, e liberi;
godere nel seno della fratellanza i benefizj della
Democrazia; ed onorare del rispetto delle Leggi
il titolo più sacro ch’eglino riacquistano: di
CITTADINO.
[Seguono i nomi dei 60 membri che formano
il nuovo governo, «eletti dai filofrancesi
veneziani e facenti capo a Villetard»]
569
nezia in via amichevole o questi, il 12 maggio,
«vi sarebbero entrati a mano armata ed
avrebbero posta la città a ferro e fuoco»
[Manin 27].
.11 maggio, giovedì: ultima riunione
della Consulta, che «intese le nuove asserzioni
del Morosini di fondati timori e quelle
del K.r [cavaliere] Condulmer di non
possibile resistenza», decide di convocare il
Maggior Consiglio per l’indomani e proporre
l’abdicazione per evitare una guerra
perdente (visto cosa aveva fatto l’armata di
Bonaparte a due fior di eserciti come quello
piemontese e quello austriaco: distrutti e
vinti), un inutile spargimento di sangue e
salvare la città stessa di Venezia. In questo
stesso giorno, a Milano, Bonaparte abbandona
l’idea di democratizzare la Serenissima
per «la preservazione dell’aristocrazia»,
alla quale concederebbe il piccolo territorio
tutt’intorno alle lagune con l’aggiunta
di «Rovigo, ed estendendo i confini
a ponente fino a Strà, ad oriente fino a Grado,
a mezzogiorno al Ferrarese».
Per Donà, Giustinian e Mocenigo è una
continua sofferenza. Non riescono più a
star dietro a quell’uomo che cambia opinione
ogni giorno. Ma intanto arrivano notizie
da Venezia: Baraguay d’Hilliers, che
aveva bloccato la città dalla parte di terra,
informa Bonaparte che la Consulta ha deciso
la democratizzazione e che ha convocato
il Maggior Consiglio per la votazione. A
quel punto, Bonaparte sospende le conferenze
con i deputati in attesa della deliberazione
del massimo organo governativo veneziano.
.12 maggio, venerdì: ultima seduta del
Maggior Consiglio e abdicazione dell’aristocrazia
in favore del proposto rappresentativo
governo o Municipalità Provvisoria,
senza aspettare la conclusione delle trattative
diplomatiche in corso a Milano. Con
l’abdicazione la Repubblica spera di recuperare
le province di terraferma che si sono
ribellate al goveno accentratore di Venezia,
trasformandosi in municipalità provvisorie.
All’alba del 12 maggio, Spada si reca da
Donà e Battagia per avvertirli che è giunta
al Villetard una lettera del faccendiere Haller.
In essa si dice: «che le cose nel principio
erano disperate; che in seguito successe la
calma; che si rendeva indispensabile l’istituire
in Venezia un governo rappresentativo;
che questo, a di lui potere, non era combinabile
colla sussistenza del Patriziato;
che li Deputati non si volevano persuadere
della necessità di sopprimerlo; che il
Bonaparte vuole la democrazia, né soffre
lunghezze; che, se questa non si farà dai
veneziani, verranno a farla i francesi» Diario
anonimo [in Alberti e Cessi, XXIII]
Il Donà, ottenuto un biglietto da Villetard
in cui si riferisce la sostanza della lettera di
Haller, si reca dal doge che convoca la Signoria:
le notizie provenienti da Milano
equivalgono ad una risposta dei deputati;
non c’è più niente da fare.
Si raduna il Maggior Consiglio. Il doge lo
relaziona minutamente e presenta la parte
che contiene l’abdicazione dell’aristocrazia
in favore della democrazia per il bene supremo
della patria, un espediente col quale
si spera di evitare la perdita della sovranità:
«Riemergono gli antichi toni dello stato/famiglia
veneziano: i governanti/padri
e i sudditi/figli, i padri che stanno per lasciar
soli e senza una indicazione di destino
i figli, ma cercano almeno di risparmiare a
tutti le pene di inutili orgogli, di inutili resistenze»
[Scarabello 492].
Dopo la presentazione della parte, il Morosini,
che era stato nominato unico responsabile
della custodia interna, abbandona anzitempo
il suo posto e procede a far imbarcare
gli ultimi schiavoni in Piazzetta, per con-
570
durli in Dalmazia: «all’improvviso alcune
scariche di armi da fuoco fatte dagli schiavoni
nel sottoposto canale nel momento del
loro imbarco, alle quali rispondevano altre
dei Bocchesi acquartierati a S. Zaccaria,
sparsero l’allarme, lo spavento, il terrore
nell’adunanza» [Romanin vol. X 179], giacché
quel frastuono d’armi si credette opera
dei francesi che, mettendo in atto la loro minaccia
di prendere Venezia con la forza, entravano
in città. Nell’assemblea «non nacque
però alcun disordine, e sopra le intimazioni
del doge calmatisi alquanto li animi fu
mandata la Parte» [Manin 28]. Senza discuterla.
I nobili gettano le palle nell’urna, votando
così l’abdicazione dell’aristocrazia:
«periva una Repubblica confermatasi libera
e gloriosa per ben tredici secoli, un governo
che quantunque non senza difetti, più di
molti altri poteva formare la felicità dei suoi
sudditi» [Lamberti].
«Erano presenti cinquecento trentasette
patrizi – scrive Molmenti [vol. III 414] –,
quando per legge se ne sarebbero richiesti
almeno seicento». Ciò significa che erano
almeno 1200 e infatti dalla Temi Veneta del
1797 risulta che i patrizi abilitati a sedere in
Maggior Consiglio erano 1218 [«Nel 1797
vi erano soltanto 1.300 nobili contro i 2.620
del 1527», McNeill 370], da cui bisogna dedurre
gli assenti per ragioni d’ufficio/ malattia.
Sul numero dei votanti non c’è accordo:
512 sì, 20 no e 5 astenuti [Cfr. Molmenti
III 414]; il patrizio Lippomano, che era presente,
in una lettera al proprio genero
Querini in Francia, scrive che la parte proposta
dal doge è passata con 704 sì, 12 no e
26 astenuti [Cfr. Molmenti III 414]; nelle sue
memorie il doge Manin ci dice che ci furono
704 sì, 15 no e 12 astenuti.
«Il doge ed il Maggior Consiglio abdicarono
senza tentare una resistenza armata. La
potenza del conquistatore era troppo grande
e la convinzione con la quale anche i
beneficiari più privilegiati sostenevano il
regime esistente era troppo debole per permettersi
qualunque altra azione. Come risultato
la Repubblica di San Marco scomparve
dalla scena e dalla storia senza troppi
lamenti, troppo vecchia e debole per combattere
ancora, anche solo per la sopravvivenza»
[McNeill 353].
La notizia arriva in Piazza e il popolo allora
tumultua, grida Viva San Marco, si mette
alla caccia dei giacobini e ne svaligia alcune
case e magazzini ... a Rialto ci sono sei o
sette morti e alcuni feriti.
La decisione della Serenissima di ridare il
potere al popolo, il 12 maggio 1797, dopo
500 anni di oligarchia, ben 1100 di Repubblica,
e addirittura 1376 di una leggendaria,
«acquatica esistenza», era assolutamente
in linea con la tradizione culturale
veneziana di mettere nel conto della saggezza
politica il ‘cedimento come virtù’.
Venezia era nata a seguito del panico provocato
dai barbari germanici e asiatici, dando
origine alla Repubblica, che collassa con
l’avvento dei nuovi barbari francesi: finisce
la Repubblica, ma non la storia della città.
.13 maggio: durante la notte si era scatenata
la caccia ai giacobini responsabili dell’abdicazione.
Il popolo dunque aveva saccheggiato
«le case dei rei, e, come avviene
in simili casi, non rispettava neppure quelle
degli innocenti. Allora Bernardino
Renier ordinava che si ponessero alcune
artiglierie sulla sommità del Ponte di Rialto
per impedire ai saccheggiatori di varcarlo.
Appena dunque che questi, per nulla intimoriti,
s’avvicinarono tumultuando, davasi
fuoco alle miccie, e la via sottoposta
riempivasi si sanguinosi cadaveri» [Tassini
Curiosità ... 62]. Dopo aver sedato il tumulto,
si notifica ai rappresentanti veneziani
sparsi nel dominio il mutamento costituzionale.
La stessa mattina sbarcano «cinque
compagnie d’Italiani, le quali piantate in
Piazza con li loro cannoni, finirono di tranquillizzare
il tutto» [Manin 29-30]. Il doge
allora invia un messaggio al Condulmer,
che si era recato a Mestre per concordare
l’ingresso dei francesi in città, in cui dice di
riferire al gen. Baraguay d’Hilliers che la
sommossa popolare è stata placata e che si
ritardasse l’ingresso in Venezia di qualche
giorno «in modo che gli abitanti siano preparati
alla comparsa di estere Truppe».
Sedato il tumulto, dunque, cominciano le
trattative tra il doge e il Villetard per concordare
i modi del trapasso dei poteri e l’insediamento
della Municipalità: «Vi volle
571
gran tempo e fatica», scrive il doge nelle
sue Memorie, «per combinare il tutto con il
Ministro [il Villetard appunto] in una Carta
capitolata; in questa si stabilì il tempo dell’ingresso
delle truppe francesi, il modo di
alloggiarle, li Proclami da pubblicarsi, la
Municipalità da installarsi ed altre diverse
cose» [Manin 30].
Deciso a far sentire ancora la sua autorevolezza,
il doge provvede a far pubblicare un
bando in cui stigmatizza l’«abominevole
eccesso delle ruberie e dei spogli di Case e
Botteghe», definendolo un «delitto di cui
non vi è mai stato l’esempio in questa Città»;
invita «tutti i buoni a tenersi nel silenzio,
e nella quiete alle loro Case e Mestieri»;
ammonisce e minaccia di arresto «quelli
che osassero di turbare la tranquillità con
gridi, insulti, e derubamenti»; chiede, infine,
di consegnare gli oggetti rubati.
Il popolo, all’apparire del bando, si calma:
«all’apparire dello stemma di San Marco,
quasi per arte magica si acquetò. Fu comune
spettacolo di meraviglia il vederlo tutto
in un colpo rinvenire affatto dalle sue abberrazioni,
passare dal furore alla sommissione,
disapprovare li suoi eccessi, confessarsi
reo, e spontaneamente deporre nelle
mani de’ suoi Deputati [o in quelle dei ‘Parrochi
delle contrade’], i monumenti dei
proprj delitti [cioè gli oggetti saccheggiati]»
[Chiurchseanby 171].
.Dopo aver scritto anche ai deputati a
Bonaparte e ai vari ambasciatori per informarli
di quanto era successo, dopo aver
saldato le spettanze agli schiavoni, che così
partivano, e gli stipendi ai magistrati creditori,
appare un altro proclama del doge che
informa i veneziani del passaggio dei poteri
ad un governo provvisorio e del prossimo
arrivo delle truppe francesi. In esso si fa
sapere:
«Che avendo il Maggior Consiglio fondato la propria
grandezza nella felicità della sua Nazione, e a
quest’oggetto avendo costantemente diretto l’uso
di quell’autorità della quale non si è considerato,
che come depositario, ha potuto conoscere, che il
cambiamento de’ tempi, e delle circostanze, non
che l’esempio d’altre Nazioni esigevano, che non
restassero più a lungo ristrette solo nell’ordine
Patrizio quelle facoltà, che fin ora furono in lui
concentrate.
«A questo fine è divenuto il Maggior Consiglio
medesimo alle deliberazioni primo, 4, e 12 corrente,
in esecuzion delle quali sarà destinato un Governo
provisionale.
«Inalterabili però restar dovendo anche in questo
Governo la Santa Cattolica Religione ereditata dai
nostri Maggiori, ferma la sicurezza degl’Individui,
preservate, e tutelate le proprietà, viene con il
presente invitata questa diletta Popolazione alla
dovuta obbedienza alle Leggi, ed a continuare
nella moderazione e nella quiete, che l’hanno sempre
distinta.
«E siccome la ristrettezza dell’attual presidio
Militare potrebbe eccitare i male intenzionati a
turbare il buon ordine, e la pubblica tranquillità,
così ad allontanare questo pericolo sarà ammesso
in alcuni siffatti luoghi della Capitale un determinato
numero di Truppe francesi, le quali entrando
amichevolmente dovranno essere corrisposte in
modi ospitali ed amici» [Andreola 4-5].
Ricevuta l’attesa risposta da Mestre, il doge,
rimasto coraggiosamente al suo posto
per vegliare sul trapasso dei poteri in favore
della democrazia, fa pubblicare ancora
un bando in cui annuncia che il 16 maggio
truppe francesi entreranno a Venezia «in
via amichevole».
Il 14 stesso, Bonaparte riceve le notizie dell’avvenuta
abdicazione ed ordina al suo
generale di entrare subito a Venezia, «non a
titolo di occupazione militare, ma nel supposto
di una formale richiesta del governo
per il mantenimento della tranquillità e per
la tutela delle persone e delle cose» [Cessi,
Campoformido 139]. Anche i deputati sono
raggiunti dalla stessa notizia: il doge li informava
di quanto era accaduto in città ed
ordinava loro di concludere e rientrare.
.15 maggio, lunedì: Villetard prende visione
della bozza dell’ultimo proclama, ovvero
dell’ultimo bando che la cessata Repubblica
deve promulgare e la cui preparazione
ha impegnato due delegazioni, quella
dei democratici e quella dei patrizi. Approvatolo,
lo invia nel pomeriggio al doge
perché faccia altrettanto. Il doge, però, non
è d’accordo. S’impunta, vuole delle modifiche
sostanziali, e le ottiene: «Rispetto al-
572
l’avviso o sia Proclama vedendo che vi si
asserivano alcune cose, delle quali il doge
non credeva dovere, né potere essere garante,
negò assolutamente di prestarvi l’assenso,
resistendo anche a termini minacciosi;
ed asserendo essere in ciò coerente a sé
medesimo, mentre il M.C. aveva detto che
li francesi assicuravano che sarebbe salva la
Religione, la vita e le proprietà di ciascuno
all’incontro il Proclama asseriva tutto ciò a
nome del [vecchio] Governo. Persistendo
però il doge nella costante negativa, gli altri
accordarono che si formassero due Manifesti,
uno semplice e breve e che fu ultimo
del Governo passato, l’altro che conteneva
tali asserzioni a nome della Municipalità
e questo fu il primo del nuovo Governo»
[Manin 30-1].
Dopo il tramonto del sole, l’ultimo doge,
Lodovico Manin, esce di scena assieme ad
alcuni patrizi rimasti con lui. Lascia il
Palazzo Ducale. Si chiude, dopo 1100 anni,
l’epoca dogale iniziatasi con l’elezione di
Paoluccio Anafesto (697) e si compie così
anche la profezia detta di Alamanni:
Se non cangi pensier, un secol solo
Non conterà sopra ‘l millesimo anno
Tua libertà, che va fuggendo a volo
[in Peverelli vol. XI 7].
I francesi iniziano le operazioni d’imbarco
per il loro ingresso in città e i municipalisti
sono pronti ad assumere il potere, avendo in
giornata definito «gli ultimi dettagli relativi
alla composizione del governo» alla testa
del quale, stante il netto e deciso rifiuto del
doge, viene posto il patrizio Niccolò Corner.
.16 maggio: i deputati a Bonaparte, credendo
«di dover ad ogni costo portar a Venezia
un trattato di pace» s’incontrano con
lui. Questi promette che entro 15 giorni
tutte le province sarebbero state riunite a
Venezia e che «in luogo del Bergamasco e
del Cremasco darebbe il Ferrarese e la Romagna».
E si stila il documento conosciuto
come il Trattato di Milano, sottoscritto da
Bonaparte e Lallement per la Francia, e da
Donà, Giustinian e Mocenigo per Venezia:
«Il Gran Consiglio, per il bene della patria
e la felicità dei concittadini [...] rinunzia ai
suoi diritti sovrani, ordina l’abdicazione
dell’aristocrazia [...] Per tutelare l’ordine
in Venezia, la Francia, sulla richiesta fattale,
accorda una divisione di truppe, la
quale si ritirerà quando cesserà il bisogno
[...] Le due repubbliche s’intenderanno
sullo scambio di diversi territori. Venezia
pagherà alla Francia tre milioni in numerario
e altri tre in munizioni navali, fornirà
3 vascelli di guerra e due fregate [...] più
20 quadri e 500 manoscritti a scelta del
generale in capo» [in E. Militare Milano
139]. Ma, nonostante questo trattato, «il
Bonaparte incarica segretamente il comandante
la marina francese nell’Adriatico
d’impadronirsi delle isole Ionie: nel tempo
stesso l’Istria e la Dalmazia vengono in
potere degli Austriaci per effetto dei preliminari
di Leoben (18 aprile) tra Francia ed
Austria» [Musatti 92].
Lo stesso 16 maggio a Venezia viene affisso
l’ultimo proclama del doge il quale «fa
sapere che in virtù della Parte del Maggior
Consiglio 12 Maggio 1797, e dietro ai principj
annunciati nel Proclama del 14 Maggio
corrente, il Governo d’ora innanzi sarà amministrato
da una Municipalità Provvisionale.
La Municipalità è istallata nella sala
del Maggior Consiglio. Tutti gli Uffiziali
Militari Veneziani si porteranno oggi nella
sopradetta Sala per prestare il giuramento
nelle mani della Municipalità medesima»
[Andreola 8].
Subito dopo, come stabilito, esce anche il
manifesto della Municipalità che dichiara il
Maggior Consiglio benemerito della patria,
assicura la libertà, il rispetto della religione,
degli individui e della proprietà, e promette
di ricomporre la terraferma sotto la
nuova Repubblica.
Completato in giornata lo sbarco dei francesi,
i membri della Municipalità, i cui
nomi sono ormai su tutte le bocche, salgono
le scale di Palazzo Ducale e prendono
posto sugli antichi sedili della sala del
Maggior Consiglio. Il presidente apre la
sessione facendo leggere l’ultimo proclama
del doge e il manifesto della Municipalità;
quindi dà la parola al cittadino Giuliani, il
quale fa «un energico discorso diretto al
Popolo, ed ai capi della forza armata, che
erano venuti a prestare il giuramento di
573
fedeltà al nuovo Governo».
Tra i discorsi tenuti quel giorno, spicca
quello del nobile feltrino Mengotti (economista
di valore ed uno dei municipalisti
più influenti) appartenente all’ala «moderata»
della Municipalità, l’altra essendo
quella degli «accesi democratici». In esso,
poi stampato a spese della Municipalità e
intitolato Istruzione al popolo libero di Venezia,
egli esordisce dicendo che il veneziano
«fin dalla sua origine fu sempre attaccato
alla libertà» e che questo «sentimento di
libertà» ha impedito l’affermazione della
monarchia: «I Re hanno potuto dominare
sopra tutte le altre nazioni d’Europa, ma in
Venezia non regnarono mai. Quindi fu
sempre preferita dal Popolo Veneto una
forma Repubblicana [...] Questa forma Repubblicana
ha sofferto nel corso de’ tempi
varie alterazioni e riforme [...] I Tribuni,
ch’erano i Rappresentanti del Popolo delle
Isole e Contrade circonvicine, governarono
dapprincipio la Repubblica per tre secoli.
Vennero dietro i Dogi, poscia i Maestri de’
Cavalieri, indi nuovamente i Dogi [...] Vi fu
dunque molte volte bisogno, secondo i
tempi e le circostanze, di far diversi cangiamenti
nella costituzione della Repubblica»
[Andreola vol. IV 27-34].
In altre parole, così egli prosegue, vi fu bisogno
di operare delle rivoluzioni, ma «Rivoluzione
nella Repubblica non significa [...]
distruzione della Repubblica [...] significa
anzi la riforma del Governo divenuto col
tempo difettoso, per renderlo più attivo,
più vigoroso ...» Infine, dopo aver approfondito
il concetto di rivoluzione ed aver
risintetizzato il tutto nella parola meno
impegnativa di riordinazione – una riordinazione
che ha come preciso scopo quello
di scuotere «il popolo dall’abbattimento e
dal letargo» e fargli riprendere gli antichi
sovrani diritti – egli conclude con un invito
a «seppellire eternamente gli odi, le diffidenze,
i sospetti» e ad imitare i virtuosi aristocratici
capaci di saper restituire il potere
dopo secoli, favorendo la nascita di una
Repubblica popolare, cioè della democrazia,
che «apre ad ognuno un libero campo
di aspirare ai giusti onori della Patria».
Terminati i vari discorsi, i municipalisti
decidono di fare il giro della Piazza, come si
usava con i dogi, per proclamare al popolo,
palesemente, «il nuovo ordine di cose che
succedeva all’antico ed estinto governo».
.17 maggio: due municipalisti, Fontana
e Giuliani, partono per Milano. Hanno l’incarico
di recarsi dal Bonaparte per esprimergli
tutta «l’esultanza e la riconoscenza
della Municipalità», caldeggiare infine le
richieste contenute in una lettera elaborata
la sera precedente: «La Municipalità provvisoria
di Venezia, dietro l’abdicazione
volontaria del fu Maggior Consiglio, installata
in questo momento, esultante di gioia e
penetrata dalla più viva riconoscenza verso
il grande e magnanimo suo liberatore, il
Generale in Capo della invincibile Armata
d’Italia, non conosce altro affar più urgente,
quanto quello di sciogliere le prime sue
voci per confessar a tutta l’Europa di essere
debitrice della sua libertà alla gloriosa
Nazione Francese e all‘immortal Bonaparte»
[in Alberti e Cessi vol. II 177]. Nella lettera
si annuncia anche la democratizzazione
di Venezia e si chiede la liberazione dei
3 inquisitori e del Pizzamano, nonché di
altri patrizi e militari della Serenissima detenuti
a vario titolo dall’esercito francese e
dalle municipalità di terraferma. I due municipalisti
hanno infine l’incarico di far presente
al Bonaparte la necessità di riunire a
Venezia le municipalità di terraferma, che
si sono già distaccate o che osteggiano la
Muncipalità di Venezia: Padova è la prima
a sollevarsi vigorosamente contro l’intenzione
della Municipalità veneziana di rinsaldare
il vecchio Dominio: «La dissoluzione
giunse al grado che perfino Chioggia,
Mestre, Torcello e Gambarare volevano una
propria municipalità, un’amministrazione
separata».
.20 maggio, sabato: si discute di cambiare
la scritta di Pax Tibi Marce con Diritti e Doveri
dell’uomo e del cittadino, ma poi si decide che,
anziché il Leone, emblema dello Stato sia la
Statua della libertà. Intanto, arrivano i tre
deputati a Bonaparte con il trattato di pace:
rendono conto della loro missione e del risultato
delle loro negoziazioni, ma osservano
che il trattato contiene tre articoli segreti che
possono essere conosciuti solo dal doge e da
574
due consiglieri, secondo gli ordini di Bonaparte,
e quindi si rifiutano di renderli noti. Si
accende una lunga discussione. Si ripete ai
deputati che il governo aristocratico non esiste
più e che pertanto il trattato dovrà essere
ratificato dal nuovo governo, al quale spetta
conoscerlo nella sua interezza. Di fronte alla
fermezza dei tre deputati, si decreta di inviare
i municipalisti Zorzi e Turrini da Bonaparte
«coll’istruzione di presentargli l’attuale
cangiamento politico, e la installazione della
legittima Municipalità; onde [...] devolva
all’intero Corpo della medesima la facoltà di
ratificare detti articoli di riserva» [Il Monitore
Veneto, 1797, 26-7].
.22 maggio: i municipalisti veneziani,
che peraltro «amavano essere e presupponevano
essere gli eredi sia pure provvisori
delle funzioni del cessato ordine con tutti
gli attributi di Governo e di Stato», cercano
di dissipare i timori di egemonia sul territorio
veneto, inviando una lettera aperta ai
fratelli municipalisti di terraferma:
«La cattiva interpretazione data alle nostre prime
proclamazioni ci obbliga a disingannare, ed a
distruggere la calunnia che si è sparsa contro di
Noi. Rappresentanti del Popolo Veneto dichiariamo
alle Municipalità di Terra Ferma Nostre Sorelle,
che Noi, seguendo i principi della più pura
Democrazia, non abbiamo mai inteso di avere
alcuna Sovranità su i Popoli, i quali si sono giustamente
messi in insurrezione contro l’antico
dispotico Governo, riserbandoci solo provvisoriamente
di rappresentare quelli, che erano rimasti
uniti all’antico Governo, in conseguenza della
sua Proclamazione, finché non abbiano mandati i
loro deputati, né pretendiamo che Venezia sia
Capitale di quelle Città, le quali hanno li stessi
Diritti alla Sovranità, e professano li stessi principi.
Noi dichiariamo adunque in faccia a tutti i
Popoli liberi della Terra, che la Sede della
Repubblica dipenderà unicamente dalla volontà
della Nazione Sovrana, la quale avrà la libertà di
eleggere quella Capitale, che giudicherà più conveniente
al bene comune; e quindi s’invitano le
Città Libere di Terra Ferma a mandare i loro deputati
in Milano, onde prendere le misure
Convenienti alla Comune Salvezza, ed a stabilire
il Luogo Centrale con intelligenza del General in
Capo. Noi abbiamo gli stessi principj, gli stessi
interessi, gli stessi Nemici, difendiamo la stessa
Causa. Riuniamoci, e il Popolo sarà Salvo»
[Andreola IV 208-9].
Da questa lettera emerge la giusta pretesa
(giustificata dall’ereditata funzione politica
e costituzionale) di voler rappresentare il
popolo veneto e quindi la volontà di avocare
a sé il potere sovrano già detenuto dall’aristocrazia,
ma emerge anche la disponibilità
a discutere il ruolo della città come
capitale; emerge, infine, una distinzione tra
funzione amministrativa e funzione costituzionale:
la Municipalità Provvisoria di
Venezia si dichiara titolare della prima e,
per quanto riguarda la seconda, invita le
«sorelle municipalità» ad inviare i propri
rappresentanti per la creazione di un’amministrazione
centrale. C’è, però, un equivoco
di fondo mai chiarito. Anzi, più si cercava
di chiarirlo e più lo si aggravava: «La Municipalità,
sotto la veste di ‘amministrazione
della Capitale’, era e restava governo,
con tutti gli attributi sovrani ad esso competenti,
perché lo Stato veneziano, impersonato
nella Capitale, non era distrutto; l’immaginata
‘amministrazione centrale’ appariva
un organo di coordinamento interno
tra provincie e Capitale, piuttosto che il
corpo sovrano, perché la funzione preminente
di Capitale larvatamente rivendicava
la rappresentanza dello Stato. Così la
Capitale era anche lo Stato, ultimo residuo
che conservasse una personalità e una indipendenza,
e la Municipalità, che quella
amministrava, era l’unico organo che potesse
assumere in tutta l’ampiezza la rappresentanza
dello Stato» [Alberti e Cessi, vol.
II, XII]. Insomma, la lettera aperta alle varie
municipalità si rivela un solenne fiasco: mal
ideata e peggio composta, essa acuisce il
sospetto di «primazia» invece di smorzarlo.
Un esempio, tra i tanti, lo fornisce la municipalità
di Brescia, la quale fa affiggere un
manifesto in cui dice:
«Leali e generosi avremmo potuto lasciarci sedurre
dai successivi apparenti progressi della veneta
democratizzazione, se meno pratici del macchiavellismo
di quegli accorti isolani [...], non avessimo
veduto nel lieve sagrifizio dello stemma, e nelle
proteste di non voler primeggiare, che questa con-
575
dotta era una maschera per coprire i loro disegni,
ed un laccio teso alla nostra buona fede» [Il
Monitore 147-8].
Che il vero intendimento della Municipalità
di Venezia, al di là delle dichiarazioni
di circostanza, fosse quello di perpetuare il
ruolo dell’ex-Dominante è indubbio, come
si può rilevare dalle dichiarazioni contenute
in un dispaccio inviato a Venezia da
Zorzi e Turrini. Essi, però, percorrendo la
terraferma nella loro missione a Bonaparte,
si rendono conto della situazione generale,
riferiscono che le città «sono nella più decisa
diffidenza» verso Venezia, accusata di
voler attentare alla loro indipendenza, e
così concludono: «spogliamoci d’ogni privato
riguardo, cediamo per fino all’idea di
primeggiare». L’idea di primeggiare quindi
c’era, «anche se ragioni di opportunità consigliavano
di smentire, più nella parola che
con i fatti, una verità troppo manifesta, allo
scopo di attenuare una irritazione, che inaspriva
la situazione».
Pertanto, la terraferma, «nel suo delirio patriottico
e nella sua inimicizia», fa «a Venezia
moderna gli stessi rimproveri che a
Venezia antica» e in generale ricusa di ubbidire.
Si instaura così un processo di dissolvimento
politico, ma anche amministrativo
che isola Venezia: «In ogni città si era
costituita una Municipalità non solo con il
compito di amministrare gli interessi cittadini
sostituendo gli ordinamenti preesistenti,
ma anche con la presunzione di essere
in possesso dei poteri di un parlamento
costituente, politico e sovrano, come se
ognuna di esse fosse diventata la capitale
di uno stato autonomo». Al danno politico
si assomma anche quello economico: l’insurrezione
generale toglie a Venezia le immense
risorse che provenivano dalla terraferma
e, in aggiunta, la priva delle rendite
che i patrizi ricavavano dalle loro terre,
giacché le varie municipalità le avevano
sequestrate.
.23 maggio: prima seduta pubblica della
Municipalità, impegnata ad abolire le distinzioni
di casta, le immagini e i simboli
dell’antico governo, pronta ad abbattere
ogni cosa e quindi a mutare persino il pensiero,
i metodi, le tradizioni, cominciando a
dichiarare che tutto quanto ricorda il passato
deve essere preceduto dalla particella
ex, per cui i municipalisti si riuniscono nell’ex-sala
delle adunanze dell’ex-Senato e
prendono posto sugli ex-sedili ...
Il capo della corporazione degli scalpellini,
Giacomo Gallina, firma «un contratto per
l’eliminazione di tutti i leoni alati della città,
come avevano già fatto i francesi con spietato
ardore ovunque nella terraferma. Dobbiamo
essergli grati perché si mostrò meno
coscienzioso: benché avesse intascato il
prezzo pattuito di 982 ducati, i leoni colpiti
furono relativamente pochi» [Norwich 448].
.24 maggio: in una riunione segreta,
mentre si rimanda la decisione di togliere i
Leoni (scolpiti o dipinti), viene decretata la
distruzione dei Piombi e dei Pozzi, ordinando
che nell’opera di demolizione si abbia
cura che «restino illese le fondamenta, il
coperto, e l’esteriore del Palazzo Nazionale»,
e che «ne‘ due Luoghi, ove esistevano
esse Prigioni si pongano due lapidi coll’iscrizione
seguente:
CARCERI DELLA BARBARIE ARISTOCRATICA
TRIUMVIRALE
DEMOLITE DALLA MUNICIPALITÀ PROVVISORIA
IL GIORNO VENTICINQUE DI MAGGIO
ANNO PRIMO DELLA LIBERTÀ ITALIANA
.25 maggio: seduta della Muncipalità
nell’ex-sala dell’ex-Maggior Consiglio e
partecipazione in massa della gente e del
patriarca Giovanelli, il quale, all’indomani
dell’insediamento del nuovo governo, aveva
esortato «Parrochi, Cappellani, Curati,
576
ed altri Spirituali Cooperatori» a diffondere
con zelo la «lieta notizia» dell’avvento
della MP «ed ispirar nel Popolo stesso, rispetto,
fiducia, amore, ed una pronta e piena
subordinazione a chi in nome di Dio lo
governa provvisionalmente».
L’intervento della Chiesa è ovviamente
necessario per ribadire che la Municipalità
rispetta la religione, al pari del cessato
governo e questo rispetto, oltretutto, è dai
municipalisti sia dovuto, in quanto rappresenta
la prima promessa contenuta nel Manifesto,
sia considerato necessario «per tranquillizzare
le delicate coscienze e rassicurare
in generale il popolo».
Confortata la popolazione per quel che riguarda
il rispetto degli individui, dichiarati
tutti uguali e quindi, secondo l’uso francese,
tutti cittadini, ovvero senza distinzione
di nobiltà, clero, popolo; acquietata ancora
la popolazione nonché la Chiesa sul mantenimento
della religione, la Municipalità si
accinge a completare il primo trittico di
promesse affrontando il tema della libertà,
di quel bene prezioso che gli eccitati municipalisti,
nei loro discorsi, definiscono nei
modi più fantasiosi: «una dea, che colle
‘rosse dita’ infranse le catene della schiavitù;
una colombella portante il ramo d’ulivo;
uno spirito rigeneratore dell’umanità,
che dovette poi al suo nascere combattere
fieri nemici; una fausta aurora [...], un sole
diradante le tenebre, un faro abbagliante»
[Zambon 81]. Gli stessi arditi voli sono tentati
per definire gli oppressori della libertà,
gli aristocratici veneziani che tennero sotto
un «giogo empio e crudel» i poveri sudditi:
«La repubblica aristocratica fu immaginata
come un titano, un gigante minaccioso, un
colosso, un mostro pauroso e tremendo,
un’Idra spaventevole, una Medusa chiomata
di serpi, un leone dalle zanne acute,
una tigre pascentesi di carne umana, uno
schifoso sciacallo; un carro senza timone,
una nave senza nocchiero involta d’algosa
materia, una barca sconnessa mal reggentesi
nelle acque minacciose, una piramide
sfasciata» [Zambon 101].
.27 maggio: il nuovo governo veneziano
si riunisce adesso nell’ex-sala dell’ex-Senato,
scelta come sede naturale e decide che
sarà accettata qualunque capitale per la
nuova Repubblica democratica.
.27 maggio: si fonda la Società di Pubblica
Istruzione per creare nel popolo una nuova
coscienza repubblicana con sede a S. Moisè
nell’ex-Ridotto, o casa da gioco [uno scherzo
del destino?]. Nella stessa seduta, visto
che anche il linguaggio deve cambiare,
Dandolo propone l’adozione della parola
domestici in luogo di servi e serve; poi, considerato
che tanti domestici avevano perduto
il loro lavoro, perché un buon numero
di famiglie patrizie, chiusi i palazzi, si
erano recate nei possedimenti di Terraferma
allo scopo di non perdere le loro
rendite, giacché le varie municipalità «vietavano
agli agenti dei proprietari terrieri di
inviare denaro ai padroni», ne propone la
non-licenziabilità.
Esaurito l’argomento domestici, i municipalisti
cominciano una lunga discussione
sulle previdenze sociali e sulla necessità che
a beneficiarne, giusti gli accordi col doge,
vi siano anche i patrizi poveri. A questo
punto, considerato che con la rivoluzione
era stata introdotta la libertà di parola, uno
del pubblico, non condividendo l’intenzione
della Municipalità di aiutare i patrizi
poveri e asserendo che bisogna fare una
distinzione tra poveri e poveri, chiede di
parlare, pretende dei chiarimenti. I democratici,
i rigeneratori, i predicatori della
libertà, però, è bene dirlo, «non tolleravano
osservazioni e proteste» e l‘incauto cittadino
si vede rifiutata la parola asserendosi
che «l’ordine esige che questi lumi sieno
esibiti in Carta ai rispettivi Comitati». Superato
questo momento di disaffermazione
degli ideali democratici, Dandolo,
sempre lui, legge un rapporto del comitato
di salute pubblica dove si chiede «l’abolizione
di tutti i Titoli» e Widman suggerisce
di vietare anche «tutti i Stemmi, ed Insegne».
Riprende la parola Dandolo il quale
propone che alcune richieste pendenti del
comitato di salute pubblica siano fatte in
segreto: «Molte voci si alzano dalla Sala e
dicono: Il Popolo. Altre: Tutto pubblico. Non
secreto». Per protesta i municipalisti si alzano
e abbandonano la sala. Il pubblico rimane
perplesso, si formano dei capannelli, si
577
discute animatamente, alcuni tumultuano
e creano qualche disordine che la milizia
stenta a reprimere.
.28 maggio: esce il Quadro, organo di informazione
nato con la Municipalità, con
un articolo di fondo dell’editore, il quale si
dice meravigliato e amareggiato per la gazzarra
perpetrata ai danni della democrazia:
stigmatizza quanto è successo, definendo il
tutto un abuso del sacro nome di libertà e,
in ossequio a quel nome, invita i cittadini a
non protestare: «Ricordatevi, Cittadini Fratelli,
che siete Liberi, che siete eguali, ma
che dovete essere virtuosi». Il popolo,
com’è ovvio, rimane avvilito, trasognato,
annichilito. Per giorni e giorni era stato
stordito dal confuso vociare degli esaltati,
attorniato da una selva di istruttori, oppresso
da una valanga di verità. Gli avevano
detto che era sovrano e lui, pur nemico
delle novità, aveva timidamente tentato di
porre una domanda, di chiedere lumi che
con clamoroso gesto gli vengono rifiutati.
Si esibiscano «in Carta ai rispettivi Comitati»
era stata la risposta e così si rinchiude
nel suo silenzio, nella sua passività ad osservare
«la commedia rivoluzionaria», ma
aspettando «con ansia la fine di quella rappresentazione»
che in pochi giorni lo aveva
già stancato.
La sera gran festa organizzata dalla Municipalità
Provvisoria per celebrare la fine
della Repubblica aristocratica.
.29 maggio: ritornano da Milano i deputati
municipalisti a Bonaparte (Zorzi e Turrini),
che avevano avuto l’incarico di chiedere
l’autorizzazione a ratificare il Trattato
di Milano al posto del Maggior Consiglio
non più convocabile; hanno l’autorizzazione
a procedere, ma gli articoli segreti devono
essere conosciuti solo da tre membri
della Municipalità all’uopo eletti. La Municipalità
dunque ratifica il trattato pubblico
ed elegge tre membri per la ratifica degli
articoli segreti. Con questa ratifica, la Municipalità
si sente riconosciuta nei suoi
diritti e nella sua funzione politica e costituzionale,
ma il Direttorio non ratificherà
mai il Trattato di Milano, osservando che
esso è stato firmato dai rappresentanti di
un governo che non esiste più. Da parte
sua, invece, Bonaparte considera legittimo
il nuovo governo. Per lui, la Municipalità
non è «un organo municipale, ma un organo
di governo», che riassume e continua,
«senza soluzione di continuità, le funzioni
sovrane di quello cessato» [Alberti e Cessi,
vol. II, XIII].
.30 maggio: dopo 15 giorni di governo,
la Municipalità elegge, a termini di statuto,
il secondo presidente nella persona dell’arciprete
Talier, che s’insedia (31 maggio),
ereditando una situazione in progressivo
deterioramento.
Primo. Bonaparte non ha al momento alcuna
intenzione di liberare i tre Inquisitori, il
Pizzamano e gli altri detenuti politici, anzi
vuole che si proceda al loro giudizio.
Secondo. Il comandante francese Baraguay
d’Hilliers, pur non avendo esercitato alcuna
«ingerenza aperta» nell’andamento del
governo, ha avocato a sé l’incarico di mantenere
l’ordine pubblico (non essendogli
piaciuto che la città fosse pattugliata da
una nutrita guardia cittadina armata) e non
ha ancora tolto il divieto di circolazione per
l’ingresso e l’uscita delle navi mercantili,
onde lo stato di Venezia è quello di una
città in grandi angustie per la ristrettezza
dei viveri. Così la Municipalità coglie l’occasione
dell’insediamento del nuovo presidente
e scrive a Bonaparte una lettera in cui
si lamenta la caduta del commercio – senza
il quale Venezia ha assunto un «aspetto terribile»,
giacché la miseria cresce «ogni giorno
senza mezzi per ripararvi» –, si chiede
di far cessare ogni genere di violenza e
«sollevare i sequestri e le vessazioni alle
proprietà private dei cittadini veneti, alle
proprietà nazionali come ci promette il
Trattato» [Alberti e Cessi, vol. Il, 204]. Con
la stessa supplica si accenna al distacco
della terraferma e alla necessità di riunirla
all’ex-Dominante. E si accenna anche alla
guerra con gli algerini. Bonaparte interverrà,
togliendo i sequestri sopra le rendite
dei veneziani «possessori di beni fondi in
terraferma», ordinando al Baraguay di togliere
il blocco del porto, convincendo Algeri
ad accedere ad una «sospension d’armi
di dieci mesi onde conciliare la pace»,
comunicando di voler spedire nelle isole
578
del Levante il generale francese Gentili allo
scopo di democratizzare quei possedimenti
veneziani.
Terzo. L’organizzazione del nuovo governo
lascia parecchio a desiderare. C’è ‘improvvisazione’,
‘disorientamento’, ‘precarietà’.
Vengono a mancare alcuni municipalisti, di
contorno magari, ma sempre utili al buon
funzionamento dell’organizzazione generale.
Si decide di procedere a delle aggregazioni,
ma intanto i comitati diventano ballerini.
Si rendono necessari travasi da un comitato
all’altro, per cui i titolari subiscono
molteplici cambiamenti, il che è appunto
indice di disorganizzazione, di precarietà.
Quarto. Occorrono soldi. Per far fronte alle
imposizioni del Trattato di Milano: «tre
milioni in numerario» (un milione da versare
nel mese di pratile, uno in quello di
messidoro ed un terzo quando il governo
sarà definitivamente organizzato), ma
anche per mantenere i soldati francesi e per
mandare avanti il governo ... E si vota
un’imposizione straordinaria che crea malcontenti
anche tra gli stessi municipalisti;
tra i più ricchi, ovviamente.
Quinto. Il popolo continua a non entusiasmarsi
per la democrazia, tanto che Il
Monitore si prende la libertà di dare una
strapazzata ai poeti locali, definendo le
composizioni poetiche giunte in redazione
come «parti indigesti di una fredda immaginazione»
e concludendo: «Quanto siamo
in ciò diversi dalla Francia! Al primo sviluppo
della rivoluzione ivi s‘intesero inni e
canzoni patriottiche, tutte spiranti ardore,
energia e patriottismo. Noi non n’abbiamo
nemmeno l’idea» [Il Monitore 64].
.1° giugno: la Municipalità, riunita in seduta
privata, approva un piano per conservare
l’unione dello Stato da mar, decretando
la nomina di appositi deputati con ampi
poteri per ogni regione (Istria, Dalmazia,
Albania, le isole Ionie).
.3 giugno: gaudio in Municipalità, non
solo perché alcuni centri come Murano,
Gambarare, Grado, Malamocco e Mazzorbo
fraternizzano, ma anche perché si è alla
vigilia della grande festa pubblica popolare.
Esplode, però, improvvisa, la prima
zuffa pubblica sulle questioni economiche e
qualcuno tira pure fuori un coltello. Insomma,
i municipalisti offrono uno spettacolo
disgustoso: «Uniti in un medesimo
corpo, col titolo di rappresentanti del popolo,
diversi per istinto, per carattere, per
educazione, non potevano accordarsi mai,
giacché l’efficacia della loro azione era
sempre infrenata e schiava di particolarismi.
Un cittadino faceva l’anagramma di
Municipalità con la frase ‘capi mal uniti’. Il
reverendo don Bernardo Deneguzzi scriveva
ad un amico intorno alla ‘fatale occorrenza’
dell’erezione del nuovo governo:
«Gli operai i quali vi lavorano sono tutti,
tutti vedete, mancanti affatto di pratica e
di teoria» [Zambon 114]. Calmatisi gli animi,
la seduta si chiude con l’adozione del
calendario francese negli atti pubblici e con
la democratizzazione degli orologi.
Il calendario repubblicano francese, entrato
in vigore il 26 novembre 1793, in sostituzione
di quello gregoriano «allo scopo di
facilitare la scristianizzazione della Francia,
sarà abolito da Napoleone il 31 dicembre
1805. Esso divide l’anno in 12 mesi di
30 giorni ciascuno. Avanzavano quindi 5
giorni che, non appartenenti ad alcun mese,
sono detti giorni complementari. Ogni
quattro anni, poi, viene aggiunto un sesto
giorno, detto della rivoluzione. Ciascun mese
è diviso in 3 parti di 10 giorni dette decadi.
I nomi dei mesi sono: per l’autunno,
vendemmiaio (22 settembre-21 ottobre), brumaio
(22 ottobre-20 novembre), frimaio (21
novembre-20 dicembre); per l’inverno, nevoso
(21 dicembre-19 gennaio), piovoso (20
gennaio-18 febbraio), ventoso (19 febbraio-
20 marzo); per la primavera, germile (21
marzo-19 aprile), fiorile (20 aprile-19 maggio),
pratile (20 maggio-18 giugno); per l’estate,
messidoro (19 giugno-18 luglio); termidoro
(19 luglio-17 agosto); fruttidoro (18
agosto-16 settembre); complementari (17
settembre-21 settembre).
Si democratizzano anche gli orologi perché
«da questa fra tante più semplici divisione
del tempo» derivano «grande utilità e vantaggi».
Questa democratizzazione, però,
causerà lassù, sulla Torre dell’Orologio, un
franco e democratico scambio di opinioni
tra i due mori che battono le ore:
579
«Migliabecco [il più giovane che guarda la
Piazza]: Qual sovvertimento di cose, qual
cambiamento io scorgo. Io più non ravviso me
stesso. Non mi avrei mai creduto o Fratello che
dopo cinque secoli si avessero a cambiar le
nostre regolari funzioni. Ti dico la verità che
quando son chiamato a battere l’ore secondo il
nuovo stile la mia mano si confonde, e se non
tenessi ben fissi gli occhi su di te ed osservassi
attentamente le tue operazioni io di tratto in
tratto prenderei de’ Granchi Grossi come
Balene.
Oliodoro [il più vecchio che vi dà le spalle]:
Si vede bene e si tocca con mano che tu non
hai la vista più lunga di una spanna: che sei
mancante affatto di senno e di discernimento:
se tu avessi avuto un po’ di sale in zucca avresti
potuto comprendere molto tempo prima la
ragione di un tal cambiamento ...
Migliabecco: Tu mi parli un linguaggio troppo
alto, e sublime che non arrivo a comprendere. Io
ho bevuto tutto il tuo decotto, colla bocca, cogli
occhi, cogli orecchi: ma confesso la mia ignoranza
che non ho inteso nulla. Solo mi pare che
tu abbia parlato di albori, e d’insegne che prima
non esistevano nella piazza. Che cos’ha a fare
l’albero ed il cambiamento delle insegne col sovvertimento
delle nostre mansioni?
Oliodoro: Già ti ho sempre conosciuto per un
ignorantaccio: né io voglio perdere il tempo
ulteriormente con un asinone della marca
Anconitana. Credi tu forse che se fossi nato e
cresciuto sotto un governo libero ed indipendente,
dove l’uomo di lumi è distinto, sarei
stato condannato ad esserti compagno nel batter
l’ore? Ah che finalmente più non si vedrà
confuso il Doto con l’Ignorante, il malvagio col
virtuoso. Confido che fra poch’istanti sarà
conosciuta la mia abilità, e verrò ammesso a
funzioni più interessanti. Ed a te sarà sostituito
per compagno uno sciocco tuo pari» [Carte
sortite a Venezia, tomo V, 159-62].
.4 giugno: erezione in Piazza San Marco
dell’albero della libertà e prima grande manifestazione
pubblica del regime democratico
con la quale si spera di attirare il «popolo
riluttante». In effetti, vi è un grande
«concorso di curiosi, ma scarse espressioni
di ammirazioni, pochi applausi», tanto
che, sia i municipalisti, sia Il Monitore
Veneto se ne lamenteranno. Il buon popolano,
osservatore silenzioso, commenta sottovoce:
«Quattro minchioni che fa festa».
.5 giugno: si democratizzano i toponimi
perché, come sentenzia il comitato di salute
pubblica, «la rivoluzione di un Popolo
schiavo in Popolo libero non sarà mai completa
finché sussistono nomi o cose che ricordino
la passata tirannia Oligarchica».
L’ex-Campo S. Polo, sul quale si affaccia
casa Ferratini (già covo dei filofrancesi), è
ribattezzato col nome di Piazza della Rivoluzione;
le ex-Procuratie sono dette Gallerie
Nazionali e, in particolare, Galleria dell‘Uguaglianza
(le Vecchie), Galleria della Libertà
(le Nuove); l’antico Caffè Florian si chiamerà
adesso Caffè della Fratellanza Patriottica;
il Teatro La Fenice si dirà Teatro
Civico; gli schiavoni sono detti slavi o dalmati;
al posto della parola Ghetto si conia
l’espressione Contrada dell‘Unione o della
Riunione, sancendo anche nel nome la parificazione
degli ebrei; i tre pennoni davanti
alla Basilica di S. Marco causano contrasti
perché alcuni vogliono abbatterli in quanto
ricordano il «miserabile orgoglio del
passato governo», altri conservarli dicendo
che essi sono «segni di conquista fatte
non dagli oligarchi, ma dagli antichi veneti
ai tempi della felice democrazia. Allora
fu che i Veneti portarono le armi vincitrici
infino nei confini dell’Asia, allora fu che
abbassarono la cresta a Costantinopoli,
allora s’impadronirono dei tre regni» per
cui si conclude di tenerli e «invece dei tre
regni», essi devono esprimere «la libertà,
la virtù e l’eguaglianza», e quindi che
sventolino queste tre bandiere, mentre
«l’indivisibilità di queste tre sorelle sia
espressa da una catena inghirlandata che
cinga ed unisca i tre stendardi»; le colonne
di Marco e Todaro, «gloriose memorie di
Venezia democratica» vengono consacrate
alla Francia, «alla magnanima nazione che
ha spianato il sentiero della [...] libertà».
L’operazione-pulizia o mettiamo-una-pietra-sul-passato
si chiude con il cambiamento
in blocco o quasi di tutti i funzionari,
colpevoli di essere stati al servizio dell’aristocrazia:
la «soppressione tumultuaria
di tutte le vecchie magistrature» e la
«sostituzione di quasi tutti i funzionari più
580
esperti con gente nuova sprovvista di ogni
esperienza e preparazione» crea però una
sorta di caos amministrativo, il quale contribuirà
a frenare ogni possibile attività.
Si ricomincia da zero e quindi dal censimento
della popolazione: considerato che
il governo «a colpo d’occhio abbia a conoscere
la qualità e quantità degl’individui,
su cui deve stendere le sue provvidenze e
deliberazioni», la Municipalità decreta che
i parroci facciano, entro la fine di giugno,
«l’anagrafe di tutti i Cittadini esistenti in
Venezia», dividendo «lo stato di tutti questi
individui» in dodici sezioni o classi di
abitanti [Andreola, vol. V, 18-22]:
1. Gran Signori.
2. Benestanti Proprietarj
3. Benestanti Bottegai, ecc.
4. Bottegai ed Artisti bastantamente provveduti.
5. Operai che vivono del prodotto giornaliero del
loro travaglio.
6. Individui Artisti attualmente senza impiego e
senza rendite.
7. Individui non-artisti e ben caratterizzati rapporto
allo stato loro senza impiego e senza rendite.
8. Cittadini oriondi delle Città ed ex-Provincie del
fu Stato Veneto, che abitano qui da dieci o più
anni.
9. Cittadini oriondi delle Città ed ex-Provincie del
fu Stato Veneto, la cui dimora non giunge agli
anni dieci.
10. Cittadini esteri, dimoranti da dieci o più anni
in Venezia, coll’indicare la patria da cui derivano.
11. Cittadini esteri, la cui dimora non giugne a
dieci anni, con l’indicare la patria cui spettano.
12. Forestieri ignoti, sospetti, o perturbatori.
I numeri del censimento, basati sui dati raccolti
dalla Republica nel 1796 e resi pubblici
nel 1797 ci dicono che gli abitanti di Venezia
sono 137.240 [Cfr. Beltrami 57].
.14 giugno: la città dalmata di Traù alza
il vessillo di S. Marco.
.Il terzo presidente della Municipalità,
Callegari (15-28 giugno), eredita un governo
sempre più angustiato da problemi vitali,
ed è subito costretto a firmare un decreto
lesivo della libertà individuale: si richiamano
in patria tutti i cittadini possidenti e
benestanti assenti, che avevano il loro domicilio
in Venezia; si ordina che nessun ricco
e benestante possa uscire dalla città senza
«il suo passaporto vistato da quattro
membri del comitato di salute pubblica»; si
ordina ancora che non può essere portato
fuori da Venezia oro, argento, denaro ed
effetti preziosi a meno che il tutto non sia
espressamente indicato nel passaporto. Infatti,
se «ricchi e possidenti [...] s’involano»
per Venezia la fame e la disperazione porterebbero
il nuovo governo al disastro economico,
disastro che avrebbe potuto essere
mitigato col mantenimento del possesso
dello Stato da mar. Invece, una condotta politica
completamente subordinata alle decisioni
di Bonaparte aveva portato alla perdita
dell’Istria e della Dalmazia (occupate
dagli austriaci) e delle isole Ionie (presidiate
dai soldati francesi).
La perdita dell’Istria era maturata ai primi
di giugno, mentre la Municipalità era tutta
intenta a «cantar inni» e ad autocelebrarsi,
erigendo in Piazza S. Marco l’Albero della
Libertà e dichiarando la morte dell’aristocrazia:
l’imperatore Francesco II d’Austria,
col pretesto di difendere i beni dei suoi
sudditi confinanti, giacché emissari della
Municipalità di Venezia tentavano di «operar
la rivoluzione», e soprattutto «per far
valere gli antichi diritti della Casa d’Austria
su di quella Provincia», faceva occupare
dal generale Klenau l’Istria veneta. La
notizia arrivava a Venezia, suscitando sgomento
e la richiesta di aiuto a Bonaparte, il
quale mandava il suo generale Gentili con
quattro battaglioni e alcune compagnie
d’artiglieria «sopra una squadra composta
di due vascelli e altri legni minori, e due
brick francesi». La flotta arrivava a Corfù il
28 giugno e successivamente si spingeva
nelle altre isole Ionie, vale a dire Cefalonia,
Zante, S. Maura, Itaca, Cerigo, Paxò e altre
minori facenti parte del Dominio veneto.
Entro giugno occupava tutti i possedimenti
veneziani del Levante, ma in nome della
Francia, così che ai rappresentanti della
Municipalità non restava altro che ritornare
a Venezia, con la coda tra le gambe.
«Occupata l’Istria dalle armi austriache, si
teme che possa esser invasa dalle armi
medesime anche la Dalmazia», e così sarà:
581
alla fine di giugno l’Austria non solo sarà
padrona dell’Istria, ma anche della Dalmazia
[v. 30 giugno]. Il 1° luglio gli austriaci
entreranno a Zara e si assicureranno,
«con continuità territoriale, i porti e le
basi di quel mare che l’antica dominante
s’era ostinata a considerare golfo. L’obiettivo
così a lungo, così tenacemente perseguito
dalla corte di Vienna era stato realizzato
nel giro di pochi giorni, senza colpo
ferire» [Gullino 546].
L’occupazione dell’Istria e della Dalmazia
era stata la risposta austriaca ad una mossa
di Bonaparte, il quale aveva spedito (26
maggio) un proprio documento a Vienna
che sottintendeva l’intenzione di modificare
i preliminari di Leoben, proponendo la
cessione di Venezia e l’acquisto di altri territori.
Il barone Thugut, ministro degli esteri,
aveva risposto che «esigeva la scrupolosa
applicazione degli articoli di Leoben».
Contemporaneamente alla risposta, l’imperatore,
temendo appunto che Bonaparte volesse
mandare all’aria i preliminari, cominciava
a dare esecuzione agli articoli segreti
(l’Istria, la Dalmazia e la terraferma veneta,
compresa fra l’Oglio, il Po e l’Adriatico,
all‘Austria, Venezia indipendente con l’acquisto
delle legazioni della Romagna, di
Ferrara e di Bologna), e faceva occupare,
l’Istria veneta e la Dalmazia. All’azione
militare austriaca, Bonaparte rispondeva
accordando a Mengotti (già dalla fine di
maggio presso il generale francese in rappresentanza
della Municipalità di Venezia)
di convocare e tenere un congresso a Milano
per decidere l’annessione alla Cisalpina
che, secondo i preliminari, sarebbe rimasta
indipendente: i territori annessi avrebbero
beneficiato di quella clausola al tavolo della
pace in fase di allestimento e l’imperatore
sarebbe così stato servito a dovere.
.29 giugno: Bonaparte crea la Repubblica
Cisalpina, che sotto la capitale Milano riunisce
le province lombarde a nord del Po, la
Valtellina e i territori della Repubblica Cispadana
che lo stesso Bonaparte ha formato
[v. 9 gennaio 1797].
.30 giugno: al municipalista Battagia viene
consegnata una lettera credenziale nella
quale gli si raccomanda di insistere presso
Bonaparte per l’unione della Repubblica
veneta a «qualunque altro Popolo Libero
dell’Italia, affinché ad essi congiunta si formi
una sola Repubblica Democratica, una ed
indivisibile». Nella stessa lettera gli si raccomanda
in modo più esplicito di avvicinarsi
«alli Deputati delle Città delle Venete
Provincie come pure degli altri Popoli Liberi
dell’Italia per persuadere gli uni e gli altri
quanto sia essenziale [...] l’unirsi in un rappresentativo
Governo unico ed indivisibile».
Battagia parte subito per Milano e intanto gli
austriaci concludono la loro penetrazione in
Dalmazia con la presa di Zara.
Di fronte a questa nuova invasione, il quarto
presidente della Municipalità, Bujovich (29
giugno-14 luglio), firma la protesta della
Municipalità veneziana destinata a tutte le
corti d’Europa, ma in effetti inviata solo a
Parigi. In essa si dice che le province
dell’Istria e della Dalmazia sono state invase
dalle armi austriache «in tempo che spoglie
di truppe, e tranquille riposando all’ombra
della buona fede, e dei trattati, stavano essi
vicino a cogliere il frutto delle ultime disposizioni
prese tra il passato ed il nuovo Governo
di Venezia» [Romanin, vol. X, 252-3].
.1° luglio: gli zaratini ripongono le bandiere
venete nella loro cattedrale, baciandole
e bagnandole di pianto.
.2 luglio: persa l’Istria e la Dalmazia e
con il Levante saldamente in mano ai francesi,
la Municipalità vara un proclama per
la raccolta delle firme: «voto delli Cittadini
veneziani di unirsi con tutte le Città, e Territori
della Veneta Nazione, e con gli altri
Popoli liberi, e rigenerati d’Italia, onde costituire
una Repubblica Democratica Potente,
una ed indivisibile» [Andreola, vol.
V, 320].
.3 luglio: i veneziani sono chiamati alle
urne nelle rispettive parrocchie: si raccolgono
con gran confusione 40mila firme e si
prepara una delegazione perché porti a
Bonaparte il voto dei veneziani, voto che è
anche una risposta alla terraferma, la prova
provata che Venezia «non ambisce di primeggiare,
centralizzare, dominare» e che
invece vuole essere «una frazione di quel
gran popolo libero e indipendente che va a
costituire nell’Italia una Repubblica sola,
582
una, ed indivisibile» [Il Monitore 184].
Nel frattempo, la Municipalità è anche alle
prese con la situazione interna, che lentamente
e inesorabilmente comincia a sfuggirle
di mano. Erano apparse, in segno di
sfida al governo democratico, un gran numero
di coccarde estere, massimamente austriache.
La Municipalità, per porvi freno, è
costretta a decretare che ciascun «Estero,
non addetto al servizio di Corti, o Ministri
Forestieri dovrà portare la Cocarda stessa
de’ Cittadini, fra’ quali vuol vivere, sotto
pena dell’espulsione in tempo di 24 ore»; e
a rammentare che per quanto riguarda le
«Cocarde Nazionali resta prescritta precisamente
la identica figura e conformazione
loro in questo, ch’esser debbano rotonde,
non a Nastro, e delli tre Colori stabiliti»
[Andreola, vol. V, 282].
Alle coccarde si aggiunge un volantino: «incendiario
e sedizioso» che denigra il governo
democratico e inneggia al principe
austriaco Carlo. In esso si dice: «che se il
vecchio governo era male amministrato, il
nuovo lo era peggio d’assai; che finalmente
allor si viveva, ma che adesso si muore di
fame; che la disperazione allarmerebbe il
popolo, e che l’alato leone sarebbe ripristinato
dall’aquila vendicatrice, che già si fa
vedere dall’Alpi Giulie, ed è penetrata nell’Istria»
[Il Monitore 134]. Il volantino viene
letto in sessione privata. Dopo la lettura
tutti si alzano e giurano di morire piuttosto
che «cadere di nuovo in servitù» e si decide
di mettere una taglia di mille ducati a disposizione
di chi denuncia l’autore di quel
foglio e i complici, «promettendo pure impunità
ai cooperatori dell‘infame libello»,
purché si pentissero. Ma non ci sono pentiti.
Nessuno sembra avere interesse a riscuotere
la taglia, anche perché si sa che il
governo non ha più il becco d’un quattrino.
L’erario è esausto. Non si riesce a far fronte,
per esempio, alle richieste degli algerini,
che, grazie a Bonaparte avevano concesso
una tregua, ma lo sventolio della bandiera
‘democratica’ non era stato previsto e quindi
non riconoscendo gli algerini la bandiera
della Municipalità avanzano la richiesta di
un nuovo contributo oltre a quello ricevuto
per l’anno in corso dal vecchio governo aristocratico.
Non essendoci i soldi per pagare,
ecco che le navi mercantili veneziane escono
dalla laguna con la nuova bandiera, ma
appena fuori dal porto l’ammainano precipitosamente
per «innalborare immediatamente
la Bandiera dell’ex-Governo».
.7 luglio: la Municipalità decreta di far
abbattere le porte del Ghetto, che alloggia
circa 1500 israeliti, «onde togliere quella
marca di separazione fra li Cittadini ebrei, e
li altri Cittadini». Così, dopo oltre due secoli,
le porte del Ghetto (ivi collocate sin dal
1516) verranno tolte (11 luglio), trasportate
in mezzo al campo e bruciate, e non torneranno
«mai più a chiudere il quartiere degli
ebrei». Con l’arrivo degli austriaci (1798) gli
israeliti subiranno delle restrizioni e torneranno
a perdere l’uguaglianza civile, che
riacquisteranno durante il dominio francese
(1806-14) e ritorneranno a perderla con le
successive dominazioni austriache, ma non
saranno più obbligati a vivere nel Ghetto
(resterà il nome, ma non l’uso).
.9 luglio: Bonaparte proclama la Repubblica
Cisalpina, nata dalla fusione di due
repubbliche, la Cispadana e la Transpadana,
e comprendente la Lombardia con
Mantova, le province di Bergamo, Brescia,
Cremona, Rovigo, il ducato di Modena e le
tre legazioni della Romagna, di Ferrara e di
Bologna. La Cisalpina sarà riconosciuta
dall’Austria col Trattato di Campoformio e
verrà poi ingrandita con l’aggiunta dei Grigioni,
staccati dalla Valtellina. La capitale è
Milano, dove ha sede il Direttorio esecutivo
composto di cinque membri.
.14 luglio: si effettua la Regata in questa
data per volere dei francesi che vogliono
così celebrare venezianamente la presa della
Bastiglia.
.15 luglio: s’insedia il 5° presidente della
Municipalità, Benini (15-28 luglio), il quale,
esaurite tutte le fonti finanziarie possibili,
si vede costretto a firmare l’utilizzo degli
oggetti preziosi di proprietà del governo,
da trasformare in moneta contante: ori e
argenti delle varie chiese e conventi di
Venezia, e parte del Tesoro di S. Marco prendono
così la via della Zecca per essere fusi.
.23 luglio: mentre le cose vanno sempre
peggio, s’intensificano i segni pubblici del
583
malcontento popolare. Da qualche giorno
si tenta di varare, con scarso successo, una
nave di linea, la Harpe. Finalmente in questo
giorno il varo riesce e la gente che si era
accalcata numerosa, essendo domenica,
per assistere all’evento, prorompe in grida
di gioia, urla Viva San Marco. Quell’urlo,
che aveva atterrito i democratici nella triste
giornata del 12 maggio, suona come una
sfida al governo, come una minaccia, fa
«una forte impressione».
Alle coccarde, agli scritti sediziosi, all’oltraggio
delle divise nazionali, al dilagante
disprezzo per il governo e per gli stessi municipalisti,
ormai apertamente motteggiati,
si aggiunge ora l’urlo nefasto dell’insurrezione
popolare, che risuscita il fantasma
del Leone, Viva San Marco. È troppo. Alcuni
promotori di quelle grida vengono arrestati.
La guarnigione francese è posta in stato
di allarme. I municipalisti si riuniscono
nottetempo, mentre una folta schiera di
aderenti alla società patriottica, armata di
bastoni, dà man forte alla guardia nazionale
e ai francesi per ben presidiare la zona di
Castello e altri luoghi.
.24 luglio: si affigge un manifesto, approvato
per appello nominale:
I. Chiunque griderà viva San Marco, segnale dell’orribile
insurrezione del giorno 12 Maggio, sarà
punito di pena di morte [Andreola, vol. VI, 302-4].
II. È proibito ogni attruppamento. Quello o quelli
che ecciteranno attruppamenti, o vi si porranno
alla testa saranno puniti di pena di morte.
III. Chiunque cercherà con discorsi di eccitare l’insurbodinazione
alle autorità del governo, sarà
punito di pena di morte.
IV. Chiunque affiggerà, o diffonderà Carte incendiarie,
o stemmi di S. Marco [...] sarà punito di
pena di morte.
V. Gli autori e gli stampatori di opere, o fogli che
eccitassero l’insubordinazione alle autorità del
governo, saranno puniti di pena di morte.
Alla vergogna del manifesto, degno d’un
regime totalitario e non democratico, segue
l’elezione di una giunta comunale, cioè di
una commissione di cinque «con amplissima
facoltà d’inquisire e giudicare» e
quindi il potenziamento del corpo di polizia
con l’elezione di «sei commissari ispettori
uno per sestiere» ai quali viene «destinata
una guardia e due invigilatori ed un
Commissario generale». La vita della Municipalità,
insomma, è ormai «fortemente
aggravata sia dalla situazione internazionale
(Venezia era ormai una pedina di un
gioco più vasto) sia dalla non debole contrarietà
dell’opinione pubblica». Bonaparte
stesso, considerato grande amico e salvatore,
comincia a togliersi la maschera: risponde
ai deputati, recatisi a Milano con i risultati
del referendum per chiedere di unire
Venezia alla Cisalpina, dicendo che la domanda
sarà soddisfatta, ma che non è ancora
tempo. È una grossa bugia. Non è questione
di tempo. Lui ha altri progetti ed ha
inoltre da qualche settimana ricevuto il parere
favorevole del Direttorio (3 giugno) che
lo autorizza a sacrificare Venezia all’imperatore,
qualora dovesse andare in porto
la modifica dei preliminari suggerita dallo
stesso Bonaparte in data 26 maggio. Col
rifiuto di Bonaparte ad accogliere Venezia
nella Cisalpina, comincia ad essere chiaro
che il francese mira soltanto a mantenere la
situazione fluida, avere in mano una carta
in più da giocarsi (sacrificio di Venezia) al
tavolo della pace: dilazionare qualsiasi decisione
è dunque il suo imperativo.
Ai mugugni, al fermento che agita la terraferma,
Bonaparte risponde con delle trovate,
che hanno lo scopo di chetare subito gli
animi e nel contempo dare qualcosa a cui
pensare. In quest’ottica, per esempio, devono
essere visti sia gli atteggiamenti del generale
Victor, che aizza la municipalità di
584
Padova contro Venezia, sia il decretone del
16 giugno che istituisce i dipartimenti.
L’idea di mettere le municipalità l’una contro
l’altra serve a smorzare la tensione contro
i francesi; ma quando le municipalità
capiscono che bisogna operare unitamente,
visto che si vocifera da più parti di una
possibile cessione dell’ex-Repubblica all’Austria,
quando i deputati veneto-romagnoli,
riuniti in congresso a Milano, decidono
di chiedere uniti, dopo regolare plebiscito,
l’annessione del Veneto alla Cisalpina,
ecco che Bonaparte ne inventa un’altra
delle sue. Appronta il decreto con il
quale si dà una nuova organizzazione amministrativa
al Veneto e abilmente ne ritarda
la promulgazione (a fine giugno) sempre
per guadagnare tempo. La nuova organizzazione
appare logica e provvida, ma se
si considera che l’occupazione francese è
transitoria, così ha dichiarato Bonaparte,
allora essa deve avere ben altri fini che non
quelli di garantire l’ordine e la sicurezza, e il
funzionamento della giustizia. Questi altri
fini sono appunto i soliti: prendere tempo,
non decidere nulla di irrimediabile, tenere
gli animi tranquilli verso i francesi, predisporre
fisicamente il territorio per poter
avere mano libera al momento del baratto. Il
decreto del 16 giugno porta scompigli, rinfocolamenti
di odi e gelosie perché toglie
ogni autonomia alle provincie di Bassano,
Rovigo, Adria, Feltre, Cadore e Conegliano,
stacca Mestre da Treviso, estende il bresciano
sino al Mincio, formando nell’attuale
Veneto, con Brescia compresa, ed esclusa
Venezia, 7 province o dipartimenti, ovvero 7
Governi Centrali costituiti da 23 membri,
scelti da tutto il Dipartimento [su segnalazione
dei comandanti Francesi], mentre ciascun
Comune o Cantone deve avere la propria
Municipalità. Alcune ex-province si
chiudono così in uno sdegnoso silenzio ... il
Cadore non vuole riconoscere Belluno ...;
ma ecco che in questa atmosfera di odi, di
silenzi sdegnosi e di campanilismi s’inserisce
l’improvvisa decisione di Venezia di
chiedere, da sola, l’annessione alla Cisalpina,
decisione che fa seguito alla fuga di
notizie riservate sui preliminari che prevederebbero
il sacrificio di Venezia.
La terraferma chiede con insistenza a Bonaparte
di indire un congresso per poter
discutere l’unione alla Cisalpina. Bonaparte
tentenna e poi, per evitare che un rifiuto
potesse portare ad esplosioni incontrollate,
lo accorda (13 luglio), ma ovviamente
vuole regolarlo, moderarlo, vigilarlo,
in una parola, contenerlo. Sceglie così
che si tenga a Bassano, che sia presieduto
dal generale Berthier e che vi partecipino
soltanto i Governi Centrali; quindi automatica
esclusione di Venezia, che non fa parte
dei Governi Centrali, e che deve rimanere
isolata col suo Dogado, che comprende i
«Distretti di Malamocco, e Lido, Pellestrina,
Chiozza, Loreo, Cavarzere, Murano,
Torcello, Caorle, e Grado, Mestre, Gambarare,
e Oriago fino al Canal di Mirano, e
fino all’altezza di Salzan» [Andreola, vol.
VII, 295]. Al Dogado sarà aggiunta (25 agosto)
anche Adria su richiesta di Dandolo.
Si organizza così la ‘commediola’ di Bassano,
un congresso pilotato dall’alto e per
gli argomenti in discussione, che non sono
molteplici e sui quali peraltro c’è già un’intesa
di massima, durato un’eternità: 10 giorni
a sentire alcuni, 18 a giudizio di altri: le
date sono incerte, mancano i verbali delle
sedute. Chi lo dice aperto il 24/26 luglio e
chiuso il 6 agosto, chi lo fa iniziare il 27
luglio e terminare il 14 agosto. Quello che è
certo è che il 6 agosto il congresso non è terminato,
se vogliamo credere alla testimonianza
di Gallino (futuro presidente della
Municipalità, succeduto a Widman), il quale
parte quel giorno da Venezia, inviato a Bassano
per sentire e riferire, giacché Venezia
rischia di rimanere isolata «nel gioco delle
forze politiche operanti nell’Italia settentrionale».
Il giorno 8 agosto Gallino fa il suo
resoconto: «Congresso instituito. Intervenute
Vicenza, Verona, Padova, Feltre, Belluno,
Treviso. Invitata Udine non concorse, perché
impedita dai francesi. Oggetto: trattar l’unione
separata con la Cisalpina; sottrarsi dal
debito nazionale; procurar che Venezia non
sia centrale» [Alberti e Cessi, vol. II, 77]. Al
termine del congresso si vota l’annessione
alla Cisalpina, ma né Bonaparte né il
Direttorio di Milano e quello di Parigi
vogliono l’unione del Veneto alla Cisalpina.
585
E a Venezia la barca municipale traballa, fa
acqua da tutte le parti. Molti municipalisti
disertano da tempo le sedute per cui si
deve ricorrere a delle aggregazioni, portando
il numero dei membri da 60 ad 80. In
prosieguo di tempo si associano i deputati
inviati dai paesi che formano il Dogado.
Giunti in Municipalità salgono sulla tribuna
e giurano: «Io, associato alla Municipalità
di Venezia, giuro la Democrazia, o la Morte».
Tra la fine di maggio e agosto vengono
nominati 30 nuovi municipalisti, provenienti
da Cavarzere, Torcello, Murano, Mestre,
Pellestrina, Loreo, Chioggia, Gambarare
e Oriago, ma la democrazia tirerà presto
le cuoia e nessuno di quanti avevano
giurato verserà una sola goccia di sangue,
quel sangue non versato dai patrizi che
molti storici in epoca austriaca reclameranno,
buttando tutto il fango possibile sul
coraggioso doge Ludovico Manin.
.23 agosto: la città dalmata di Perasto, che
dopo la fine della Repubblica aveva continuato
per alcuni mesi a resistere, cercando
di mantenere in vita la fiamma della
Serenissima, depone sotto l’altare la bandiera
di S. Marco ricordando: Ti co’ nu, nu co’ ti.
Il comandante del dominio, nell’ammainare
la bandiera della Serenissima, pronuncia un
discorso che rimarrà celebre, una sorta di
testamento per le future generazioni sull’amore
portato alla Serenissima Repubblica:
In sto amaro momento, in sto ultimo sfogo de
amor, de fede al Veneto Serenissimo Dominio el
Gonfalon della Serenissima Repubblica ne sta de
conforto, o cittadini, che la nostra condotta passada
che quela de sti ultimi tempi rende più giusto
sto atto fatal ma virtuoso, ma doveroso per mi.
Savarà da mi i vostri fìoi e la storia del zorno farà
saver a tutta l'Europa che Perasto ha degnamente
sostenudo fino all'ultimo l'onor del Veneto Gonfalon
onorandolo co sto atto solenne e deponendolo
bagnà del nostro universal amarissimo pianto.
Sfoghemose, cittadini, sfoghemose! Ma in sti nostri
ultimi sentimenti coi quali sigilemo la nostra
gloriosa carriera corsa soto al Serenissimo Veneto
Governo rivolgemose verso sta insegna che lo rappresenta
e su esso sfoghemo el nostro dolor.
Per 377 anni la nostra fede, el nostro valor t’ha
sempre custodio per mar dove n'ha ciamà i to
nemici. Per 377 anni le nostre sostanze, el nostro
sangue, le nostre vite xe stae sempre per ti e felicissimi
savemo reputa: Ti con Nu, Nu con Ti.
Semo stai sempre vittoriosi, sempre illustri e virtuosi.
Nessun con Ti n'ha visto scampar. Nissun
con Ti n'ha visto vinti e paurosi. Se i tempi infelicissimi,
par imprevidenza, par dissension, par
arbitri illegali, par vizi offendenti la natura e el
gius de le genti non avesse Ti tolto dall'Italia, par
Ti in perpetuo sarave stae le nostre sostanze, el
sangue, la nostra vita e piuttosto che vederte vinta
e desonorà dai toi se avarave sepelio soto de Ti.
Ma za che altro non ne resta da far de Ti, el nostro
cor sia l'onorarissima to tomba e el più grande To
elogio, le nostre lacrime.
.24 settembre: comincia l’agonia della
Municipalità. Giuliani presenta una cervellotica
mozione per dimostrare alla terraferma
che i democratici veneziani avevano definitivamente
rotto con il passato: eliminazione
fisica di circa 90 facoltosi ex-patrizi e
20 ricchi cittadini e, per scoraggiare ogni
eventuale resistenza, arresto di 14 piovani
e 21 ufficiali. L’idea di eliminare i patrizi e i
ricchi sottintende invece l’intenzione di incamerare
i loro beni «mobili e stabili, assicurarsi
il Governo Democratico, ed insieme
impinguare la Cassa del Popolo, ed effettuare
il grandissimo Progetto presso il generale
in capo Bonaparte, e quello ancora
dell’istituzione della Casa-Patria, con le altre
operazioni a sollievo del Popolo» [MCV
741]. In testa alla lista dei nomi c’è l’ultimo
doge. Una lista simile, conservata alla Biblioteca
Querini [cod. 726, cl. IV, Venezia nel
1797], presenta variazioni ortografiche nei
nomi e discordanze.
L’estinzione doveva «eseguirsi nel silenzio
della notte od in altro cauto robusto modo
con fedele forza militare». E l’atmosfera per
scatenare il terrore era in quei giorni favorevole.
C’erano contrasti «tra veneziani e
francesi, polemiche tra militari e civili, tra
governanti e governati, ambiguità e sotterfugi
nei rapporti del comitato di salute pubblica
con la municipalità» [Gullino 576].
A favorire l’instaurarsi di detta atmosfera
aveva contribuito la partenza del generale
Baraguay d’Hilliers richiamato da Bonaparte.
Egli si era portato dietro la sua imponente
guarnigione e al suo posto era giunto
il generale Balland, tristemente famoso
586
perché comandante della piazza di Verona
al tempo delle Pasque veronesi.
All’allentamento della morsa militare e
alla venuta del nuovo generale, subito
«circuito e prevenuto», succedeva l’anarchia:
provocazione degli ufficiali francesi,
beffeggiati nei caffè; malmenamento di
militari all‘Arsenale; grida antidemocratiche
del popolo, che non tollerava l’ulteriore
rincaro delle carni (5 ottobre) e non
si curava della sincera affermazione della
Municipalità, la quale, di fronte al decadere
economico, aveva osservato che il
governo non aveva «potuto fare al popolo
tutto il bene che avrebbe desiderato». Ma il
progettato terrore non trovava tutti i componenti
del comitato di salute pubblica
d’accordo, così, per mettere a tacere i contrari
si dichiara che esiste una congiura ai
danni della democrazia, ordita da un tale
Giovan Pietro Cercato, per cui «gli Aristocratici
e i Privati descritti nella Nota prodotta
dovevano necessariamente subire la
pena di morte colla confiscazione dei
Beni» [MCV 742].
.12 ottobre: la congiura paventata, dopo
un’infruttuosa retata di supposti antidemocratici,
si rivela inesistente e viene archiviata
come «congiura immaginaria».
.13 ottobre: il nuovo presidente della
Municipalità è Mainardi (11-26 ottobre).
Confortato dalle risultanze del giorno precedente,
egli dichiara: «Cittadini, ieri la patria
fu in pericolo, ma oggi la patria è salva.
Noi, secondati dall’energia della Guardia
Nazionale, assistiti dall’ottimo patriota
Baland [Balland], abbiamo troncato il filo
delle cospirazioni ...».
Il buon popolano viene così a sapere che
c’era stata una cospirazione di giacobini
per consegnare Venezia all‘Austria, che il
merito della scoperta era del comitato di
salute pubblica, per questo dichiarato benemerito
della patria, e che il generale
francese Balland si era guadagnato la riconoscenza
della Municipalità Provvisoria,
disponendo misure eccezionali e quindi
impedendo di fatto l’attentato alla democrazia.
La congiura era svanita in una
bolla di sapone, bellamente archiviata:
congiura immaginaria, si disse, immaginaria
come le speranze di quanti volevano
una rivoluzione veneziana macchiata di
sangue, una rivoluzione che avrebbe dovuto
«proporre alle città ex-suddite il
nuovo volto dell’antica dominante, imporre
un modello da seguire».
.14 ottobre: alla farsa della congiura
s’innesta un’altra «farsa lagrimevole», cioè
il congresso che si apre in questo giorno a
Venezia per «risolvere o di unirsi alla
Cisalpina, o di formare un’unione separata
di tutte le Province dell’ex-Stato Veneto»,
ma la loro funzione «appariva ormai priva
di significato».
.16 ottobre: dopo lunghissime sessioni, i
deputati votano all’unanimità l’annessione
alla Cisalpina. Dandolo e Benvenuti sono
eletti ministri plenipotenziari a Bonaparte
e alla Cisalpina e partono verso la loro inutile
missione.
.17 ottobre: Trattato di Campoformio. Fine
della Municipalità a Venezia. A Campoformio
(poi Campoformido), villaggio poco
distante da Udine, in seguito ai preliminari
di Leoben e a conclusione delle estenuanti
conferenze, che si erano tenute alternativamente
a Passariano (dove si trovavano
i francesi) e a Udine (dove stavano
gli austriaci), viene firmata la pace tra
l’Austria e la Francia. L’Austria cede alla
Francia il Belgio, i territori alla sinistra del
Reno e riconosce la Repubblica Cisalpina
che comprende Milano, il ducato di Modena,
le legazioni pontificie (Bologna, Ravenna,
Forlì, Ferrara), Brescia, Bergamo,
Mantova e Cremona. In cambio l’Austria
ottiene i territori della ex Repubblica di
Venezia ad esclusione di Corfù e delle isole
del mare Ionio che rimangono ai francesi.
Con la firma del Trattato di Campoformido
finisce la millenaria Serenissima Repubblica,
ma la sua storia continua in altra
forma ...
.18 ottobre: da Passariano, dove si erano
recati per osservare lo svolgersi degli avvenimenti,
Dandolo e Battagia inviano autonomamente
un proprio dispaccio alla
Municipalità. Entrambi si limitano a comunicare
che la pace era stata segnata la notte
precedente, altro non sapevano. I due dispacci,
che annunciano una pace di cui s’i-
587
gnorano le condizioni, giungono a Venezia
il 19 ottobre: «Veniva così a mancare ogni
spazio per velleità bellicose; qualsiasi tentativo
di reperire uomini e mezzi, ormai
non aveva più senso. Il congresso nazionale,
la rigenerazione di Venezia, il recupero
delle province oltremare ..., insomma gli
obiettivi che sino ad allora avevano stimolato,
confortato l’opera della municipalità
(e giustificato l’azione del comitato di salute
pubblica) scomparivano d’un tratto. Le
decisioni, ormai, erano state prese; non
rimaneva che attendere, per conoscerle»
[Gullino ‘La congiura ...’ 592-3].
E il vecchio poeta Antonio Lamberti mette
in versi (in ‘El Schieson Venezian’) il
baratto di Venezia, città vergine, «illesa da
straniero gioco»:
... Fra queste, vòi contarve una istorieta:
Vera la xé; no so se bruta o bela. Una vergine
Dona, e bela, e rica, e bona, che s’à fato valer col
lusso, l’ozio e col divertimento, aveva perso el bon
discernimento, e l’a inclinava a del relassamento;
ma vergine in géra, come atestava queli de la tera;
sta Dona, una zornada, xé stata bordizata da un
omo spiritoso, infedel, malizioso pien de bele
maniere, che no gera mai vere. Insoma uno de quei
che ve barata in cuna anca i putei.
Sto diavolo fa tanto in forza del so impianto, el
‘dòpera le bone e le cative che la Dona ghe parla e
la ghe scrive; e qualcuno à contà che bézzi e roba la
g’avesse dà. Tuto el mal no sta qua: ma el Drudo
ghe promete, e ‘l stipula un contrato d’esserghe
bon compagno co sto pato, che la lo tòga in casa;
ma con la condizion d’esser sempre compagno e
mai paron. Adesso viene el bon.
El xé apena intrada, ch’el te ghe dà una bona svernizada.
E pò con dei pretesti (ch’el ghe ne aveva a
cesti), con le promesse, e col muso bruto, col cortelo
a la man, l’ha volsù tuto.
Sempre la so più bela géra de dir ch’el fava, zà, per
ela; che lu la difendeva a spada trata, e una signora
el l’avaràve fata.
Sta povera paziente sverginada, spogiada, maltratada,
ma de lù infatuada, g’à credesto sin l’ultima
zornada, che l’è stada avisada che el l’aveva vendùa
a un altro per massèra, nùa per nùa. L’à pianto,
l’à zigà, l’à crià, l’à sbragià, l’à dito che la xé
un’iniquità: ma lu g’à replicà: Cussì à volesto, o
cara, un’imperiosa mia necessità. Da mi, no xé tre
zorni, xé vegnua sta dona lagremante, e nùa per
nùa; ma el so più gran dolor géra ch’el sedutor l’avesse
anca vendùa.
In sto frangente, amici, el mio conségio xé stà de
dirghe: – Tutto per el mègio.
Co‘l v’ha redòto nùa, xé manco mal ch’el v’abia pò
vendùa. Saréssi in libertà disonorata, senza béssi
desfata, fischiada, maltratada, e da mille malani
squinternada. Cussì sé serva, ma saré in sta tera
onorata massèra; e g’avaré de bon, che i ve respeterà
per el paron, che sarà rico e bon.
Cossa ve pàr, no sòngio un Omenon?
.19 ottobre: giunge a Venezia la notizia
che la pace era conclusa, ma se ne ignoravano
i termini, le condizioni. Che fare? Non
rimaneva che attendere. Nel frattempo, nell’incertezza
delle cose, sapendo che tutto era
stato deciso, e che era impossibile penetrare
il mistero che aveva avvolto i negoziati, il
clima interno alla Municipalità si rasserena.
Le tensioni, accumulate da mesi di duro e
stressante lavoro e di accesi contrasti, decantano,
e tutti fanno a gara per seppellire i vecchi
rancori. Quindi abbracci, baci, evviva
reciproci. Tutti sembrano contenti, ma in
Piazza si vedono «facce lunghe e terree» da
far paura. Gli orgogliosi municipalisti, «che
un giorno prima della pubblicazione della
nuova della pace camminavano sopra le
teste degli uomini», si sono come spenti.
.24 ottobre: Sordina sale sulla tribuna e
propone che la Municipalità adotti «alcuni
buoni provvedimenti, che restassero testimoni
del suo buon volere e della sua operosità
amministrativa», propone insomma di
lasciare un buon ricordo al popolo di Venezia:
«Cittadini, le ultime nostre sessioni sieno
dedicate ai grandi oggetti di provvida
legislazione, e le nostre energiche e repubblicane
misure potranno togliere ogni memoria
di quelle oscillazioni politiche che potessero
essere insorte nel corso laborioso e difficile
di nostra carriera» [Il Monitore, 535]. Era
un’affermazione ultima, il riconoscimento
che la Municipalità di Venezia non aveva
saputo seguire un ben definito programma
politico, che si era smarrita in tanti piccoli
rivoli senza nulla concludere ed ogni giorno
peggiorando la propria situazione.
All’invito di Sordina rispondono in tanti.
Collalto propone un progetto di «suddivi-
588
sione amministrativa della città di Venezia»;
al posto dei tradizionali sestieri 8 sezioni,
denominate secondo i caratteri rispettivi
delle varie zone: Viveri, Educazione, Marina,
Legge, Spettacoli, Commercio, Pesca e Rivoluzione,
con una contrazione delle parrocchie.
Grego presenta mozione perché non si
indugi più sull’istituzione del Monte di
Pietà, già deliberato e con copertura finanziaria.
Ma il piano è in mano di Dandolo,
appena arrivato da Passariano. Lo si manda
a chiamare e quando arriva viene accolto da
fragorosi applausi. Racconta in breve del
suo soggiorno presso Bonaparte: «Ricorda la
sua assenza di due mesi [non ne aveva avuta
l’occasione nei pochi giorni del congresso di
Venezia] impiegato in servizio della patria
dietro le commissioni ingiuntegli. Dice che
mentre aveva un mese fa cercato col generale
Bonaparte l’unione di tutta la Terra-ferma,
mentre aveva concertato un piano in cui si
conteneva l’unione provvisoria in istato di
guerra dello Stato ex-Veneto in una sola
Repubblica per poscia unirla dopo la pace
alla Repubblica Cisalpina postillato di sua
mano, e nel mentre che i membri del congresso
s’erano convocati e che avevano deliberato
nella pienezza degli oggetti e su i
mezzi di sostenere l’armata francese, essendosi
recato col suo collega Benvenuti al
quartier generale di Persereano [antico
nome di Passariano], aveva trovato con sua
sorpresa e rammarico che s’era, la notte precedente,
firmata la pace» [Il Monitore, 544].
Dandolo entra poi nell’argomento in discussione
che aveva per oggetto il Monte di
Pietà. Fa leggere il rapporto del comitato di
salute pubblica e il decreto sull’accettazione
dell’offerta della nazione ebrea, che
«rinuncia a tutti i suoi capitali esistenti nei
banchi del Ghetto [avrebbe dovuto dire:
Contrada dell’unione] affine di rivolgerli a
vantaggio della contemplata erezione di un
monte, e consistenti di 200.000 ducati, a
condizione però, che gli si accordi l’impiego
di un terzo delle persone, che occorrono
alla sua amministrazione, e del tenue pro
dell’uno per cento». Il progetto viene approvato
e Dandolo fa poi mozione che i
pegni inferiori a dieci lire siano rilasciati
gratis per dar conforto all‘indigenza, purché
non si ecceda globalmente 30.000 ducati.
Infine, vengono varate alcune leggi «a
riparo dei troppo frequenti fuochi nell‘Arsenale,
per preservarlo dal pericolo d’incendio,
altre regolanti la materia della zecca,
delle finanze, altre ancora per la liquidazione
dei crediti verso l’antica Repubblica,
e dei danneggiati del 12 maggio».
Con il ritorno a Venezia di Dandolo, che
non sa rassegnarsi ad aspettare passivamente
la divulgazione del Trattato di
Campoformido, i cuori tornano ad infiammarsi.
Se le voci di una nostra cessione all‘Austria
sono vere, allora bisogna battersi,
bisogna tener fede al nostro motto: libertà o
morte; bisogna difendere la città a tutti i
costi, urlava Dandolo e non rifletteva che
l’impresa era impossibile: «Esausto l’erario,
spogliato l’arsenale, privi di armi, i veneziani
non potevano opporre sulle loro sponde
che una barriera di carne umana».
Alcuni, più saggi, «angosciati per la sventura
che stava per abbattersi sulla Serenissima,
eppure pronti a sacrificarsi per la patria, trovavano
disastrosa una difesa della città». Si
ripeteva il dilemma che aveva occupato i
cuori e le menti dei patrizi veneziani pochi
mesi prima: lottare con la certezza di soccombere
e arrecare lutti immensi alla città
oppure scegliere la via della diplomazia.
Bujovich faceva notare a Dandolo l’impossibilità
di difendere Venezia e lo sconsigliava
di spingerla al massacro. Egli sosteneva
che Venezia senz’armi non poteva darsi alla
guerra, perché la guerra, per la città delle
lagune, voleva dire soprattutto blocco: «e
come si potrebbero allora sostentare 140
mila abitanti durante l’assedio? E chi a-
vrebbe difeso Venezia senz’armi? I francesi,
dentro le nostre lagune avrebbero difeso la
città?» Gli argomenti di Bujovich erano
assai convincenti. La realtà era quella e non
si poteva mutarla: Venezia non era in grado
di combattere.
.27 ottobre: la Municipalità ricorre al popolo,
che deve decidere. Il popolo è sovrano.
Lo si chiami alle urne. Questo sostiene
Giuliani non appena s’insedia il dodicesimo
presidente, Grego (27 ottobre-8 novembre).
Dal suo ‘Burrò’, Giuliani, ritenendo
impossibile che i francesi avessero, come si
589
vocifera, tradito Venezia e volendo offrire
una dimostrazione di coraggio, sostiene
che bisogna battersi, non accettar niente supinamente
e, non potendosi fare la guerra
con le armi, propone di farla con le carte,
lancia cioè l’idea di un referendum. Dandolo
approva e con lui approvano anche gli altri,
proponendo che lo si tenga subito, l’indomani
stesso. Detto e fatto.
.28 ottobre: con la rapidità di un coup
d’état si organizza il referendum stabilito il
giorno prima, decretando la chiusura di
ogni esercizio, dichiarando la giornata festiva.
La sera, alle sette, sono aperti i seggi
presso le varie parrocchie per decidere su
due proposizioni:
1. Se il popolo di Venezia voglia attendere nell’oscurità
e nel silenzio, il destino che lo minaccia?
2. Se giurar voglia di sostenere la libertà della sua
patria, dei suoi figli, e della sua posterità?
S’invia un municipalista in ogni parrocchia
allo scopo di istruire i singoli votanti sul
concetto della libertà del voto. L’ingresso al
seggio è permesso ai soli aventi diritto, cioè
ai maggiorenni di 16 anni, ma essendo impossibile
«aversi sul momento una anagrafe
depurata» si decide di ammettere «ognuno
ch’esternamente ad un dipresso, quell’età
dimostrasse». Si vota secondo l’antico
sistema della ballottazione: sono distribuite
palle bianche e verdi, bianche per la libertà
e verdi «per significare che piegherebbesi
all’emergenza». Ma si vota «alla rinfusa,
senz’ordine [...], ondeché molti non sapeano
neppure di che si trattasse». Molti altri si
rifiutano di andare in chiesa a votare, perché
dovendo dire il loro nome temono sia
«un’astuzia per trascinarli poi alla guerra»;
altri credono «coll’astenersi o col bossolo
verde far cadere la Municipalità»; altri, infine,
non sanno se «bacciare la balla, o di portarla
seco loro senza votare». In ogni caso, a
votazione avvenuta e fatta la conta, risultano
23.527 di cui 12.725 bianche e 10.943
verdi: vince la seconda proposizione.
.29 ottobre: solenne messa di ringraziamento
a S. Marco, con la Municipalità al
completo. Il patriarca non interviene, adducendo
motivi di salute. In verità, si crede
che non voglia compromettersi.
Confortata dal suffragio universale, espletati
i riti propiziatori, la Municipalità elegge
due delegazioni. La prima, composta da
Spada e Pisani, con destinazione Milano,
per informare Bonaparte dell’esito del referendum
e per avanzare precise richieste:
«Essere i veneziani risoluti di difendere sino
agli estremi la libertà della patria. La sola
guardia nazionale ascendere a 18.000 uomini,
e questi si sarebbero certamente opposti
all’ingresso degli austriaci. Restituisse le armi
e le navi tolte, lasciasse alcune brigate
francesi come ausiliarie, ed al restante
avrebbe supplito l’amor della patria. Che se
la Francia voleva nuovi sacrifizi, poteva
contare sopra dieciotto milioni di lire tornesi.
Tutto si sarebbe fatto purché fosse salva la
repubblica» [Moroni 712]. La seconda delegazione,
composta da Dandolo, Giuliani,
Sordina, Carminati, Widman e Buratti, con
destinazione Parigi per cercare dal Direttorio
assistenza, per impedire che il Direttorio
ratificasse il trattato firmato e quindi munita
di «un mandato d’assoluta plenipotenza
per assicurare, trattare e concludere la libertà
di tutto l’ex-stato veneto, o soli o in
unione ad altri popoli liberi, o almeno di
Venezia, o di tutta quella maggior parte dell’ex-stato
veneto che fosse possibile»
[Alberti e Cessi, vol. II 126]. Le due delegazioni
partono per le rispettive missioni (tra il
30 e il 31 ottobre) e a Venezia la Municipalità
comincia a spegnersi, rimanendo in attesa
delle notizie provenienti da Milano/Parigi.
.1° novembre: alla riunione della Municipalità
viene a mancare il numero legale e
il pubblico, a sua volta, scarseggia o è del
590
tutto assente. Così, visto che «gli oggetti
andavano allora a concentrarsi nel mantenere
la quiete interna, e nel ritrarre mezzi
valevoli, con i quali far fronte all’eccessive
spese giornaliere», e che le «operazioni governative
erano paralizzate dalla certezza
di un cambiamento politico», onde «diveniva
per fino ridicolo il nome delle autorità
costituite», la Municipalità decide di sospendere
le sessioni pubbliche e, riunendosi
in sessione privata, si limita ad approvare
quanto proposto dalla giunta.
.7 novembre: Ugo Foscolo, giovane sostenitore
della Municipalità, aveva «portato
il suo furore fino all’eccesso d’insinuare
accaloratamente al suo uditorio [i patrioti
della Società di Pubblica Istruzione] di correr
a metter fuoco alla Città ne’ siti principali»,
allo scopo di lasciare all’Austria le
ceneri di Venezia.
.8 novembre: il Sérurier, che fino ad allora
aveva lasciato fare, permettendo che gli
animi si sfogassero, perde la pazienza
quando gli riferiscono del discorso di Foscolo.
Instaura subito un governo militare e
indirizza un proclama al popolo: «Non abbiate
alcuna inquietudine per le precauzioni
militari che voi mi vedete prendere. De’
patrioti troppo riscaldati le hanno provocate
con i loro discorsi ...». All‘avvertimento
seguono i fatti: ordine a tutti i forestieri
di lasciare la città nel giro di 24 ore; sospensione
della guardia civica, dapprima subordinata
all’autorità francese e poi spogliata
«d’ogni incombenza»; soppressione della
società di pubblica istruzione; soppressione
del giornale Il Monitore Veneto; locali
pubblici chiusi nelle ore notturne; arresto
«de’ più riscaldati» e loro trasferimento a
Mestre. Ristabilita la calma, riportato l’ordine
in città, accontentato il patriarca con lo
sgombero dei militari dalla Chiesa di S. Geminiano,
messa la museruola alla Municipalità,
Sérurier si affretta a «riscuotere le ultime
contribuzioni ed eseguire lo spoglio»,
tra la costernazione e la rabbia del popolo:
— Ciò pare, cossa te par?
— Mi no capisso gnente.
Il popolo veneziano, vissuto libero e politicamente
disimpegnato sotto un governo
aristocratico, paternalistico e conservatore,
si era visto proiettato in un baleno, dall’oggi
al domani, nel contesto democratico ed è
naturale che fosse disorientato, sconcertato,
confuso. Esso, «nemico delle novità,
ostile alla rivoluzione», che peraltro «non
comprendeva e non giudicava opportuna»,
che non era nei suoi desideri e non sentiva,
non capì il carattere della «rigenerazione
democratica», quel « ridestarsi di soprassalto»,
quell’«urto violento» che se da una
parte scompaginava «l’assetto antico della
repubblica» e ne scompigliava le «tradizioni
secolari», dall’altra apriva un «processo
di reidentificazione [...] a favore e a carico
di tutti i gruppi sociali della città», operava
cioè la «rottura di una lunghissima vicenda
di non presenza politica»; così, non cogliendo
i segni del cambiamento, si augurava
che l’esperienza democratica, che lo
aveva stordito con una «valanga di incitamenti,
di lumi, di schiarimenti e di verità»,
finisse al più presto.
I municipalisti cercarono in tutti i modi di
sostituirsi agli antichi governanti nel cuore
del popolo. Fecero promesse di un avvenire
migliore; tennero discorsi contro le monarchie
e i nobili; si affannarono a provare
i vantaggi della democrazia e l’assurdità
dell’aristocrazia; predicarono che la democrazia
era «la giustizia universale de’ popoli,
la base necessaria dell’ordine e dell’equilibrio
sociale», che la nobiltà della nascita
era un «pregiudizio, non trovandosi nobiltà
in natura», che l’aristocrazia, infine, altro
non era che «un mostro che bisognava parimenti
annientare», giacché voleva dire
«usurpazione dei tiranni», mentre la democrazia
era «una felicità cui doveasi correre
incontro», essendo «il governo degli uomini
liberi». Tutto inutile. Il popolo continuava
a non capire:
— Ciò pare, cossa te par?
— Mi no capisso gnente.
E anelava un nuovo cambiamento:
Vegna a comandarne chi diavolo vol, mi no ghe
penso, me basta che finissa sti cani.
Eppure, «gli uomini della democrazia [...]
fecero onestamente onore ai loro doveri per
591
risollevare la città dalla crisi dei primi mesi».
Non vi riuscirono o vi riuscirono solo
in parte, ma avevano dovuto subire una
decurtazione di entrate, con la perdita della
terraferma, e patire il blocco del commercio
per la perdita dello Stato da mar. A fronte di
questo gravissimo handicap si erano impegnati,
con la ratifica del Trattato di Milano,
a garantire il debito pubblico nazionale,
mantenere i patrizi poveri e gli indigenti,
versare ai commissari francesi tre milioni
in contanti (in tre rate), fornire «effetti di
marina» (cannoni, canapi, cordaggi, ecc.)
per un valore di tre milioni, consegnare tre
vascelli di linea e due fregate equipaggiate
di tutto, oltre ai tesori artistici (quadri e manoscritti).
E i soldi non c’erano, e non c’erano
neanche tutti gli effetti di marina in
quella quantità, e nemmeno le navi. Haller,
il tesoriere francese, era inflessibile, pretendeva
tutto: con l’Arsenale non provvisto di
tanto occorreva comprare il materiale mancante
o versare l’equivalente in denaro, e
certamente occorreva costruire qualche nave.
Non basta. I francesi erano voraci e non
si limitavano a quanto concordato a Milano,
avanzavano nuove e maggiori pretese,
naturalmente del tutto arbitrarie: era giocoforza
ubbidire. Una volta si era provato a
resistere con energia, allora Haller aveva
«proceduto a vie di fatto», aveva requisito
con la forza e dichiarato la chiusura del
porto, «finché la Municipalità non avesse
satisfatto alle sue domande».
Occorrevano soldi per stagnare le profonde
ferite finanziarie e si gravò subito la mano,
in maniera eccessiva, sui ceti più abbienti.
Furono applicate «sproporzionate imposte
prediali, ragguagliate ad un estimo preparato
arbitrariamente e senza verifiche», che
causarono l’immediata migrazione o l’inizio
dell’esodo verso la terraferma di «molti
fra i più ricchi patrizi», i quali preferirono,
«in quei mesi turbolenti», ritirarsi nelle proprie
tenute, avvicinarsi alle proprie fonti di
reddito «adesso che le ferree leggi della
repubblica aristocratica non li obbligavano
più alla residenza nella Dominante».
Così, il tentativo di rimediare soldi fu peggio
del male. L’esodo contribuì ad abbassare
notevolmente il tono della vita cittadina
e ad aumentare l’astio del popolo verso la
democrazia: molti rimasero senza lavoro.
Domestici, artigiani, e barcaioli si ritrovarono
sul lastrico; al pari della classe impiegatizia,
quando cessarono le «attività dei vari
dicasteri della vecchia repubblica»; al pari
dei commercianti, che avevano «ben poco
da commerciare»; al pari, infine, degli addetti
al turismo che, «fonte di reddito principalissima,
era praticamente finito».
Allora s’intaccarono gli ori e gli argenti delle
chiese, allora si pose mano al Tesoro di S.
Marco ... Era proprio finita.
I democratici non seppero «ricostruire su
nuove basi l’edificio distrutto». Erano
osteggiati dal popolo che li accusava di
aver provocato la caduta della vecchia e
amata Repubblica e di averli ridotti alla fame;
erano incerti, malsicuri, senza alcuna
esperienza di governo. Uno di loro, Andrea
Spada, scrisse nelle sue Memorie che la Municipalità
«era un corpo formato a caso,
d’uomini quasi tutti discordi nei principj,
negli oggetti e nei mezzi». Ed era vero. Sebbene
avessero dimostrato tanta buona volontà,
avevano addirittura giurato di «subordinare
l’interesse municipale a quello
generale» «stizzosi interessi municipali» e
«inestinguibili e meschine asprezze personali»,
dettate da «ambizioni di preminenza»,
avevano preso «il sopravvento su ogni
altra considerazione obbiettiva».
Il loro limite fu di aver creduto che «abbattuto
un governo, si potesse con facilità
crearne un altro». Non pensarono, quando
si proposero alla guida dello Stato, giacché
erano «saturi di libertà e di bonapartismo»,
che «il peso del governo fosse tanto grave».
Si ritrovarono subito per terra, in un mare
di guai, colarono a picco anche perché non
avevano avuto «condizioni e tempi per svilupparsi
e qualificarsi». Il nuovo governo
democratico riuscì soltanto a «distruggere il
vecchio mondo» e in questa sua opera di
«demolizione del vecchio ordinamento oligarchico,
di abolizione dei privilegi del patriziato,
delle restrizioni corporative, delle
discriminazioni religiose, del trionfo della
libera concorrenza» trovò la sua stessa esaltazione;
ma la distruzione del vecchio
mondo si lasciava dietro il danno derivante
592
«dalla soppressione tumultuaria di tutte le
vecchie magistrature, e dalla sostituzione di
quasi tutti i funzionari più esperti con gente
nuova sprovvista di ogni esperienza e preparazione»,
così che a regnare effettivamente
fu il disordine assoluto.
.9 novembre: nell’attesa del ritorno dei
due deputati inviati a Bonaparte e dei sei
rappresentanti al Direttorio, circola ormai
la voce che l’ex-Dominante è stata ceduta
all‘Austria e che presto l’imperatore sarebbe
venuto a prendere possesso del Veneto e
della capitale.
.11 novembre: Spada e Pisani rientrano
a Venezia. Riferiscono che il destino di Venezia
è «già segnato da Leoben»; che la
città sarà consegnata agli austriaci dopo la
Conferenza di Rastadt (dicembre 1797) tra
austriaci e francesi per accordarsi circa la
sistemazione della frontiera sul Reno; che
il congresso di Venezia è ormai inutile e
che si può, anzi si deve sciogliere; che siano
sospese le sessioni pubbliche della
Municipalità; «che si restringesse la libertà
di stampa», e che la Municipalità si mettesse
d’accordo con il comandante della
piazza, «di giorno in giorno» per ogni misura
da adottare. Oltre a questo, Spada
osserva che Bonaparte ha in animo di
«consegnare Venezia affatto squallida e
spoglia agli austriaci».
Gli altri diretti a Parigi, che dovevano essere
in 6, ma che dai documenti successivi
risultano 5 (Dandolo, Sordina, Giuliani e
Carminati), con un segretario (Suzzi), erano
partiti da Venezia in mezzo ad una vera
e propria bufera. Costretti a fermarsi a Vicenza
perché la strada era allagata, sopra
Verona si erano rotti «più volte i legni» e finalmente,
dopo tanto penare, erano giunti
a Milano ben prima di Spada e Pisani. Qui
Bonaparte aveva fatto chiamare Dandolo e
Giuliani, aveva detto loro che sapeva della
loro missione e si era sforzato di persuaderli
che essa era del tutto inutile, giacché il
Direttorio aveva già ratificato la pace, e che
ad ogni buon conto ci riflettessero e ritornassero
da lui la sera. Ci pensarono su,
fecero le loro riflessioni e la sera ritornarono,
ma fu loro detto che Bonaparte «in tutta
la sera non riceveva persona». Lasciarono
una lettera per il generalissimo, nella quale
spiegavano la loro decisione di andare a
Parigi, acquistarono «quattro cupé», visto
che i loro «legni» erano ormai inservibili e
si avviarono alla volta della capitale francese.
Quando Bonaparte lesse la loro lettera
rimase per un attimo interdetto. Come hanno
potuto farmi questo, pensò, e ... fece un
urlaccio, mandò a chiamare il generale
Duroc e gli ordinò di inseguirli, arrestarli e
condurli a Milano, «mani e piedi legati»,
come ricorda il maresciallo Marmont:
«Questo passo [la missione dei municipalisti
a Parigi], se fosse riuscito, sarebbe stata
la perdizione di Bonaparte, la tomba della
sua gloria; egli sarebbe stato denunziato
alla Francia, all‘Europa, come d’avere oltrepassato
i suoi poteri, come d’avere, per corruzione,
abbandonato vilmente un popolo
chiamato alla libertà. E che bel testo di declamazione!
Macchiato, disonorato, egli
scompariva per sempre dal mondo politico;
era per lui un avvenimento peggiore
della morte. Bonaparte, nel momento che
conobbe l’invio di questi deputati, la loro
missione, il loro passaggio per Milano, previde
tutte le conseguenze; perciò entrò nella
collera più violenta. Mandò Duroc ...»
[Gullino, 595]
Duroc partì a spron battuto e li raggiunse
quando «non avevano ancora oltrepassato
il Piemonte». Erano pieni di denaro, argenti
e ori: «Nel bagaglio di Giuliani vien detto,
che ci fossero varie gioie del Tesoro di
San Marco». Avevano rubato, come insinua
Girolamo Querini nella sua lettera al fratello
Alvise (11 novembre), oppure consci che
i «direttori erano accessibili alla corruzione»
avevano fatto man bassa di quanto la
Municipalità poteva disporre, per avere
pronto un «potente ausiliario, l’argomento
irresistibile» che è il denaro? Mani e piedi
legati furono condotti alla presenza di Bonaparte
e subirono la sua violenta sfuriata,
ma Dandolo rispose per le rime, parlò di
indipendenza, libertà e con tanto calore e
ardore da conquistarsi, finalmente, la stima
del generalissimo, che li perdonò.
.16 dicembre: il generale Sérurier incontra
tre commissari imperiali e insieme concordano
modi e tempi «dell’evacuazione e
593
della consegna di tutte le piazze, compresa
Venezia».
.17 dicembre: i Cavalli di San Marco vengono
calati dal pronao per essere trasportati
a Parigi, destinati ad ornare «prima il
Palazzo delle Tuilleries e poi l’arco di
Trionfo del Carrousel». Così, dopo che già
in pieno periodo democratico una commissione
francese aveva visitato tutte «le librerie
pubbliche e quelle di molte Religioni»,
requisendo, legalmente, a norma del
Trattato di Milano, «i più antichi e più importanti
manoscritti, e codici, le più scelte
stampe d’ogni tempo», e dopo che 18 quadri
di pittori famosi e due sculture avevano
preso la via di Parigi, partono adesso, illegalmente,
anche i Cavalli di bronzo, ovvero il
simbolo della potenza della Serenissima, i
quattro Cavalli, tolti dal doge Enrico Dandolo
all’ippodromo di Costantinopoli, spediti
a Venezia nel 1204 e poi issati sulla terrazza
della Basilica di S. Marco e lì rimasti
per quasi 600 anni: la loro partenza origina
un nuovo simbolo, quello della decadenza.
Imbarcato per Parigi anche il simbolo stesso
di Venezia, il Leone alato della colonna,
che era stato tirato giù durante i primi giorni
della democrazia e riposto in magazzino:
i francesi lo hanno destinato ad abbellire
una fontana sulla Piazza degli Invalidi.
Per Venezia e per i veneziani non sarà facile
superare il dolore della perdita di status
ed elaborare il lutto per quello che sarà il
venir meno del ruolo svolto per più di un
millennio. Dominata e governata da austriaci
e francesi tra il 1798 e il 1814, poi
ancora dagli austriaci fino al 1866 (con la
parentesi del periodo insurrezionale 1848-
1849) e infine dagli italiani, Venezia sarà
oggetto di sopraffazione, baratto e dominio.
Gli storici hanno molto disquisito sulle
ragioni della caduta e se tutti si trovano
d’accordo sul fatto che Venezia doveva alla
fine cadere, quanto meno per un fatto fisiologico
(altri stati, insegna la storia, caddero
per vecchiezza), ebbene, molti hanno accusato
gli ultimi patrizi e soprattutto l’ultimo
doge, che quella caduta sancirono, per il
modo in cui la Serenissima decretò la sua
fine, cioè senza combattere.
Quella fine, «senza un fremito di ribellione,
dopo un millennio di storia gloriosa e
superba» impone di cercarne le cause. La
generazione di coloro che c’erano, come
Foscolo, considera quel crollo come un
vero e proprio tradimento di Bonaparte. «Il
sacrificio della patria nostra è consumato:
tutto è perduto; e la vita, seppure ne verrà
concessa, non ci resterà che per piangere le
nostre sciagure e la nostra infamia». Così
esordisce il Foscolo nelle Ultime lettere di
Jacopo Ortis, sintetizzando tutto il suo
risentimento nei confronti di un Bonaparte
non più ‘liberatore’, ma autore dell’infame
trattato di Campoformido.
Altri parlano di decadenza, «lenta, fatale,
inarrestabile» e la fanno cominciare nel
1600, addirittura nella seconda metà del
1500, qualcun altro giunge a indicare
luogo, giorno, mese e anno: Agnadello 14
maggio 1509, altri parlano del 1453 ... Non
possiamo esserne sicuri, ma di certo sappiamo
che quelle generazioni di veneziani,
che tennero testa ai turchi prima e agli
appetiti degli altri piccoli stati italiani poi,
che abbellirono Venezia nei secoli, che lottarono
ancora contro i turchi quasi da soli
con grande eroismo, che spesero montagne
di soldi per far bella la città e per difenderla,
che riuscirono a pareggiare il debito
pubblico, che lasciarono in eredità al
mondo intero un favoloso 1700, caratterizzato
da 80 anni di pace e da grandi progressi
in tutti i campi, meritano rispetto e se
crisi ci furono seppero superarle fino all’ultimo
momento, quando la città fu minacciata
dalle truppe francesi: il 12 maggio
1797, il Maggior Consiglio, pur di salvare
lo Stato, decise la continuazione della Repubblica
sotto un’altra forma, cedendo il
governo ad una Repubblica democratica,
come imposto dallo stesso Bonaparte in
nome della libertà, dell’uguaglianza e della
fratellanza; ma il democratico francese
qualche mese dopo la cancellava dalla carta
geopolitica d’Italia, strangolando quella
democrazia in fasce che lui stesso aveva
imposto. Alcuni studiosi di cose veneziane,
allora, si scateneranno contro l’ultimo doge
e i deboli patrizi, sostenendo che bisognava
lottare e non abdicare. Altri sosterranno l’idea
opposta, ritenendo che la rassegnazio-
594
ne apparente con cui i responsabili veneziani
si sono inchinati ai desideri di Bonaparte
sia stata la migliore politica possibile
in quel momento.
A Campoformido, Bonaparte si era ritenuto
nel pieno diritto di disporre dei territori
della Serenissima «siccome terra di conquista»,
annullando tacitamente la proclamazione
dei governi provvisori sorti dappertutto.
E mentre egli poteva esercitare tale
diritto sulla terraferma (dove le varie municipalità
si erano formate «contemporaneamente
all’estendersi dell’occupazione
militare francese e al costituirsi nei territori
veneti di un regolare governo militare francese»,
cioè quando lo stato di occupazione
militare era operante e quindi dopo che
«l’atto rivoluzionario» si era compiuto),
per Venezia si trattava di un abuso, perché
non si erano verificate quelle circostanze e
perché esisteva un regolare trattato, che, se
non era valido per la terraferma a causa dei
citati motivi, era validissimo per Venezia. E
Bonaparte ne sanciva la validità, sanciva la
validità del Trattato di Milano, non solo ammettendone
l’esistenza, ma anche riconoscendo
nella Municipalità di Venezia «un
vero organo di governo». Ciononostante, il
Direttorio non volle mai ratificarlo e quindi
non volle mai «riconoscere de jure il nuovo
governo veneziano, anche se ne ammetteva
l’esistenza di fatto». Volendo però sommare
anche i vizi «che snaturarono la vera fisionomia
del rinnovato governo di Venezia,
esso era e restava un organo di Stato, nel
pieno possesso dell’esercizio dei poteri sovrani,
sopra il quale i negoziatori di Campoformio
[...] vollero stendere un meditato
silenzio» [Alberti e Cessi, vol. II, XX].
Senza combattere, evitando al popolo e a sé
stessi le atrocità della guerra, gli ultimi
patrizi e l’ultimo doge, dunque, vissuti «nel
saldo convincimento che la loro ormai tradizionale
politica di neutralità li avrebbe
protetti da ogni male e che la loro decisione
di vivere in pace sarebbe stata universalmente
rispettata», fecero sì che Venezia passasse
dal regime aristocratico a quello democratico,
in modo incruento. C’è una rivoluzione,
ma soltanto nel governo della città.
Il popolo non conosce alcuna sofferenza,
Venezia non corre alcun serio pericolo. La
Venezia aristocratica, la Venezia dei dogi,
muore, e la sua morte sarà pianta da pochissimi
nel mondo: «Morì senza un solo amico
in Europa e nemmeno nel resto d’Italia. I
curiosi l’ammiravano per la sua bellezza, i
gaudenti per i piaceri che offriva, ma pochi
o forse nessuno l’amava per quello che era.
Non aveva mai suscitato molte simpatie nel
mondo che la circondava. Nei giorni della
grandezza la sua impopolarità era parzialmente
imputabile all’invidia; invidia per la
sua ricchezza, per il suo splendore e per la
magnifica posizione geografica che la proteggeva
da invasioni e attacchi». Pertanto,
essendo così poco amata e tanto invidiata, o
addirittura odiata, nessuno, nei giorni del
pericolo, mosse un dito per aiutarla. Vi era
«la tendenza a giudicarla arrogante ed egoista»
e del suo governo, dei suoi diplomatici,
del suo popolo e dei suoi mercanti si aveva
un’impressione sfavorevole: «I suoi mercanti,
sebbene non fossero in genere disonesti
erano spietati negli affari. I suoi diplomatici
erano soavemente cortesi ma c’era in loro
anche qualcosa di sinistro. Il suo popolo
mancava nel complesso di calore e di passione.
Sembrava non preoccuparsi molto
del fatto di essere o no benvoluto. Era insomma
freddo e distante». Quanto al suo
sistema di governo lo si considerava «uno
stato di polizia [...], un’oligarchia tirannica
che faceva arrestare senza accuse, imprigionare
senza processo e condannare senza
appello, che non permetteva ai cittadini [al
popolo] nessuna ingerenza politica, nessuna
libertà di parola o di azione». In verità, il
governo veneziano si era costantemente
ispirato all’imparzialità e al senso di giustizia
e se la Repubblica aristocratica era diventata
di fatto un’oligarchia, ebbene, questa
oligarchia aveva una base talmente ampia,
rappresentata com’era dal Maggior
Consiglio, che assicurava appunto imparzialità
e senso di giustizia. E, fino agli ultimi
decenni, «i principi democratici», all’interno
di questo circolo esclusivo, furono osservati
con uno scrupolo e un rispetto quasi esagerati:
«con più rispetto che in qualsiasi altro
paese del mondo occidentale, dove in ogni
caso nessuno avrebbe mai sognato il suffra-
595
gio universale. Lungi dall’essere dei tiranni,
i dogi disponevano di un potere reale inferiore
a quello di qualsiasi altro sovrano in
Europa; e anche il resto del governo poteva
esercitare il potere di cui era investito soltanto
attraverso organismi collettivi le cui
rigorose norme elettorali e la composizione
continuamente mutevole vanificavano le
più tenaci ambizioni» [Norwich 415].
I protagonisti non erano gli uomini. Protagonista
era sempre e soltanto lei, Venezia; protagonista
«nelle sue magistrature e nella sua
storia» anche se «emergeva specialmente
l’opera del patriziato e degli organi di governo,
mentre il popolo nelle sue varie componenti,
sebbene presente e sentito come elemento
costitutivo della città, restava [...]
nello sfondo» [AA.VV., Mestieri e Arti 9].
Col passaggio dall’aristocrazia alla democrazia,
la Repubblica di Venezia esaurisce,
dolcemente e pacificamente, il suo ciclo vitale
e il ruolo, ormai da un paio di secoli
puramente teorico, di grande potenza. Le
cause di questo declino erano nelle pieghe
stesse della storia. Lì si annidavano più che
nella responsabilità degli uomini. Venezia
doveva cadere. Era troppo vecchia. E cadde.
E si accuseranno i patrizi e si accuserà
tutto il Settecento veneziano, che pure molto
aveva dato in tutti i campi alla cittàstato,
definendolo molle e festaiolo, incapace
di far decollare nuovamente la cittàstato,
d’invertire il flusso della decadenza.
Il Settecento veneziano fu in effetti un’epoca
difficile percorsa da molte contraddizioni:
«Allo splendore dell’arte, ai progressi
della scienza e della tecnica, ad esempio in
campo idraulico, alla raffinata sapienza politica,
all’apparente gaiezza di certi aspetti
della vita si accompagnava, accentuata coll’avanzare
del secolo, una diffusa sensazione
di inevitabile tramonto» [AA.VV., Mestieri
e Arti 9].
Politicamente in crisi profonda, trattata
dalle grandi monarchie assolute come una
piccola potenza, Venezia cerca di ottenere il
massimo dal suo ruolo subalterno: «La storia
politica veneziana del ‘700 si riassume
tutta nell’attento controllo del vasto gioco
diplomatico e militare europeo. Tagliata
fuori [...] dal fitto delle negoziazioni, la Repubblica
non le perde d’occhio per evitare
che i suoi territori e la sua pace sian posti in
pericolo. Se la Venezia del ‘700 non è più il
teatro delle trattative [...], essa non ha però
perso il ruolo di grande centrale delle notizie
politiche, [...] gli ambasciatori e i residenti
veneziani proseguono in una fervida
attività: ma ad essi spetta ora soltanto osservare
e riferire, non più inserirsi in una
realtà in corso di fusione per tentare di plasmarla:
da negoziatori si son fatti informatori»
[M. Berengo, ‘Il problema ...’ 74-5]. Al
Settecento veneziano, quindi, non possono
imputarsi più colpe di quante ne abbia effettivamente
avute e, particolarmente, non
possono essere addossate tutte le responsabilità
agli ultimi patrizi e all’ultimo doge
per aver sancito la fine della Repubblica,
una fine che aveva origini lontane, che covava
da almeno tre secoli e che nessuno, al
punto di irreversibilità in cui stavano le
cose, poteva evitare.
La decadenza economica aveva proiettato
le sue nefaste conseguenze nel campo politico
e sociale, guastando anche tutto l’apparato
militare. L’orgoglio stesso della Serenissima,
vale a dire l’Arsenale e la Marina,
in sfacelo: il primo pieno di sfaccendati
e di ladri e non mancante di armi, peraltro
insufficienti ad equipaggiare un’armata
anche poco numerosa; la Marina, già dalla
fine del ‘600 in condizioni precarie, ridotta a
poche navi e per giunta mal equipaggiate,
gli stessi marinai «malviventi e oziosi»,
indisciplinati e disobbedienti ai capitani, e
questi ultimi ignoranti e sprezzanti gli ordini
dei consoli. L’Esercito, poi, in condizioni
peggiori della Marina. Le stesse piazzeforti
da quasi un secolo, dalla fine del ‘600,
quando erano state fortificate per l’ultima
volta, insufficienti a fornire una sia pur
minima difesa. A queste già gravi e fatali
carenze si aggiunge l’irrisolto e acuito problema
politico-sociale che aveva originato
una frattura insanabile tra il governo veneziano
e la terraferma: «La vera debolezza
dello Stato aristocratico risiede ora nella
profonda frattura che separa Venezia dalle
sue province ed ha distrutto in tanta parte
della nobiltà, della borghesia, della classe
colta che vive dai bordi della laguna sino
596
alle città d’Oltre Mincio e alla sponda dell’Adda,
ogni antica affezione per la Dominante»
[Berengo, ‘Il problema ...’ 74-5].
Vecchia e piena di malanni, la Repubblica
vive di reputazione fino al Trattato di Passarowitz
(1718) in cui l’aveva trascinata la
fretta dell’Austria, preoccupata della politica
avventurosa dei Borboni di Spagna. E
con la firma della pace, Venezia cessa definitivamente
di esistere come potenza mediterranea
e come potenza coloniale, mentre
anche la sua diplomazia perde ogni prestigio,
tutto il suo carisma: «La pace di
Passarowitz [...] l’aveva lasciata stremata.
Dopo di allora il problema che dovranno
affrontare i responsabili del suo governo
sarà soprattutto quello di sopravvivere:
sopravvivere [...], sopravvivere cercando di
intervenire con le riforme necessarie a correggere
i vizi e le lacune maggiori pur senza
turbare con questo il delicato equilibrio
su cui la Repubblica si reggeva. Si doveva
salvaguardare l’ordinamento aristocratico,
rimasto pressoché immutato nel lungo volgere
dei secoli, ma proprio per questo più
logoro e arcaico, e indebolito [...], c’era da
conservar integro, malgrado l’estrema fragilità
delle sue risorse militari e la carenza
di tanti degli uomini cui ne era affidata la
gestione, un dominio troppo ampio e frammentato;
soprattutto la terraferma presentava
difficoltà, sia perché vi affioravano,
con le antiche aspirazioni di autonomia
delle città, le irrequietudini delle nuove generazioni,
sia perché vi si proiettavano
aspirazioni di conquista dell’Impero d‘Austria
» [Cozzi 365].
Conscia che il mondo stava cambiando, la
Repubblica cercava di mettere in opera
alcuni rimedi, evitando però ogni radicalizzazione:
«Era in atto uno sforzo inteso ad
unificare e a rendere omogeneo uno Stato
composto da città e territori in posizione
giuridica ed amministrativa diseguale, sia
reciprocamente che rispetto a Venezia, che
di ciascuno rispettava autonomia, statuti,
privilegi, sanciti al momento della dedizione
o in epoca posteriore. Ma alla creazione
di un vero stato moderno e al superamento
di una varietà di situazioni non più rispondenti
alle esigenze dei tempi mutati si opponeva
la natura stessa della repubblica,
rimasta – né poteva essere altrimenti – una
città-stato, i cui ordinamenti erano fondati
sulla netta distinzione tra Dominante e
sudditi, malgrado una larga comunanza di
civiltà e di cultura. Non potevano esserci
perciò radicali riforme, che avrebbero
significato sconvolgere istituzioni fissate
da secoli» [AA.VV., Mestieri e Arti 113].
Le idee dell’illuminismo circolavano liberamente
e trovavano apologisti e fautori
non solo fra il popolo colto, ma anche tra
gli stessi nobili cosicché allo scoppio della
rivoluzione francese la situazione a Venezia
era la seguente: «Il grosso del popolo
teneva fermo all’antico, amava la Repubblica
di San Marco, e respingeva ogni cambiamento.
Alcuni per altro dividevano le
idee del loro tempo, e, sperando nell’eguaglianza,
avrebbero voluto distruggere ogni
reliquia del passato. Nel Maggior Consiglio
il caso era inverso: conservatrice la minor
parte; il maggior numero, o per convinzione,
o per cupidigia, o per debolezza, o per
vanità, volea cose nuove; e non mancavano
alcuni che, senza forse pesarne le difficoltà
e le conseguenze, aspiravano a rinnovare
radicalmente lo Stato» [Fulin 59].
Pertanto, la scoperta (1785) della loggia
massonica di Rio Marin, la rivoluzione francese
e, ancor prima, le richieste di riforme
avanzate da Angelo Querini e quindi da
Giorgio Pisani e Carlo Contarini, erano sì
segni della necessità del cambiamento che
incalzava, ma Venezia, nella sua politica dei
piccoli passi, non poteva e non voleva accogliere
questi fermenti: «Difficilissimo toccar
qualche punto, senza correre il rischio di far
barcollare tutto: e se qualcosa si poteva, e si
doveva fare, era necessario avere cautela,
procedere oculatamente, senza farsi prendere
dal gusto del radicalismo avventuroso».
In aggiunta, il polverone sollevato da
Angelo Querini e, vent’anni dopo (1778), da
Pisani e Contarini, aveva acuito la crisi profonda
del patriziato veneziano, aveva fatto
esplodere, all’interno dello stesso corpo aristocratico,
il contrasto fra patrizi poveri e
patrizi ricchi: «Contrasto non nuovo, ovviamente,
ma che nel corso del Settecento si
era intensificato, divenendo [...] il punto
597
nodale della vita della Repubblica. I ricchi
accusavano i poveri di ignoranza, di malcostume,
di aggravare le loro condizioni con
matrimoni sballati. I poveri accusavano i
ricchi di detenere nelle loro mani le cariche
più ambite, di riservar loro quelle meno
prestigiose e mal rimunerate, come le giudiziarie,
di beneficiare di un sistema sociale
che, immobilizzando la ricchezza nelle
mani di pochi emarginava via via gli altri,
privandoli di ogni possibilità» [Cozzi 365].
Con il suo patriziato in crisi e la perdita di
autorità e credibilità all’estero, privata di
gran parte del suo Stato da mar, accerchiata
dalle cupidigie europee e massimamente
austriache, ridimensionato il suo porto,
dissestata nella sua economia, la vecchia e
malandata Repubblica ha ancora la forza di
reagire e la sua classe dirigente, lungi dal
subire passivamente tutti questi malanni,
attua provvedimenti «frequenti e impegnativi,
spesso anche illuminati». Così, malgrado
tre secoli di lenta e inesorabile decadenza,
paragonabile a quella di un corpo
umano che raggiunge la vecchiezza e comincia
a deperire, a indebolirsi, fino a non
aver più forze per vivere, malgrado tutto
questo, la Dominante, nel suo ultimo secolo
di vita, in quel «difficile settecento», realizzò
notevoli imprese tra le quali «l’anagrafe
del 1766 e i bilanci generali, dimostrando
una capacità di raccolta e di organizzazione
dei dati che ancora suscita ammirazione;
si crearono nuove magistrature,
operanti in campo economico-finanziario,
e si moltiplicarono le conferenze di più uffici
con notevoli approfondimenti di ricerca
e di studio» [AA.VV., Mestieri e Arti 113]; si
presero in tempi diversi importantissimi
provvedimenti in favore dell’agricoltura e
dell’allevamento, creando una cattedra di
agronomia e una scuola di veterinaria e
fondando accademie d’agraria in molte città;
si operò attivamente per una rinascita
dell’industria e dell’artigianato; si affrontarono,
pur nella penuria di denaro, le grandi
opere pubbliche, facendo passare progetti
di bonifica, opere di regolamentazione
dei fiumi e di difesa della laguna fra cui la
costruzione dei murazzi di Pellestrina e di
Sottomarina; si dimezzò il debito pubblico;
si approvò il Codice per la Veneta Mercantile
Repubblica, in cui furono codificate per la
prima volta le leggi marittime veneziane; si
pose mano alla riforma dello Statuto, ovvero
la parte più importante del diritto veneto,
con l’intenzione di varare il Codice veneto
civile, opera che tuttavia rimase incompiuta;
si cercò insomma, seppur con passo
tardo e lento, di avviare delle riforme e in
ciò la Serenissima «mostrava anche negli
ultimi tempi che dell’antica sapienza non
era in tutto dimentica» [Fulin 59].
Oltre a tutto questo, sempre negli ultimi
tempi, la Repubblica dava origine ad «un
vero e proprio risveglio della marina mercantile
veneta, con un aumento di effettivi
che [...] la riproponeva tra le maggiori
d’Europa», per cui «il traffico del porto di
Venezia raggiungeva un volume d’affari
che lo collocava nei primi ranghi tra quelli
europei» [Cozzi 366]. Ciononostante il suo
porto risultava ridimensionato al ruolo di
«porto del suo stesso entroterra», quell’entroterra
verso cui la Serenissima proiettava
sempre più le sue attenzioni giacché esso
rappresentava ormai il maggior cespite
delle sue finanze. Infatti, se sviluppo c’era
stato nel porto di Venezia ciò era dovuto in
massima parte proprio alla terraferma, allo
Stato da terra verso il quale l’aristocrazia,
essendosi dissolto l’antico Stato da mar,
ormai circoscritto ad una parte dell’Istria,
alla Dalmazia e alle isole Ionie, aveva rivolto
le sue attenzioni: era una Repubblica che
in prospettiva si volgeva alla terraferma
piuttosto che al mare, alla terraferma dove
l’agricoltura offriva margini notevolissimi
di miglioramenti e dove si potevano realizzare
alti redditi e per giunta meno aleatori
di quelli ottenibili col commercio marittimo:
«I veneziani, dunque, si volgevano
sempre più verso la terraferma: per acquistarvi
campagne e costruirvi case, soprattutto
per curare i loro interessi di proprietari
fondiari [...]. E vi andavano ad abitare,
non solo per i periodi di villeggiatura, ma,
quando potevano, per tutto l’anno; né si
trattava solo di nobili o di ricchi borghesi,
finivano nei paesi della campagna anche
sacerdoti e professionisti (come medici e
chirurghi), che vi trovavano possibilità di
598
guadagno superiori a quelli offerti dalla
Dominante. Il governo favoriva questo vitalizzarsi
della campagna ...» [Cozzi 366]. Il
rivolgersi all’entroterra, comunque, e il dipendere
quasi interamente da esso, acuiva
gli antichi risentimenti dei nobili di terraferma
che ora aspiravano con maggior forza
ad ottenere il riconoscimento di una loro
partecipazione al governo, ma trovando
sulla strada dei loro desideri il muro dell’oligarchia
veneziana, affrettavano lo scollamento
della terraferma dalla capitale: a
Milano nel 1792 il giovane conte bresciano
Giovanni Mazzucchelli «deplora la sistematica
impossibilità di giunger mai per
qualunque strada o benemerenza agli onori,
ai vantaggi, alle distinzioni, che l’amor
della gloria può ambire e meritare, sì che si
fa luogo ad applaudire altamente la Rivoluzione
francese, come rivendicatrice dei
diritti di libertà e di uguaglianza fra gli
uomini in ben ordinata società. Di voci simili
alla sua se ne levavano sempre più
spesso dai cento e cento palazzi della nobiltà
bresciana, veronese e padovana: criticare
la repubblica aristocratica, negarne la validità,
voleva dire ormai, quasi inevitabilmente,
consentire con la Rivoluzione poiché
ad attuare le tanto attese riforme politiche,
in quegli anni non poteva pensarvi più
nessuno» [Berengo 92].
Al contrasto esistente nella stessa aristocrazia
veneziana si assommava, quindi, quello
tra quest’ultima e la nobiltà di terraferma. E
l’uno e l’altro non si seppero o non si vollero
dirimere, e non si poté o non si volle cercar
la concordia benché caldeggiata dall’ultimo
doge, Lodovico Manin [Cfr. Massironi
e Distefano 112], e, più esplicitamente, dal
suo predecessore, Paolo Renier: Se ghe Stato,
che abbia bisogno de concordia, semo nu, che no
gavemo forze, non Terrestri, non Marittime, non
Alleanze vivemo a sorte per accidente, e vivemo
colla sola idea della prudenza del Governo della
Repubblica Veneziana. Questa xe la nostra forza
[...]. Le vardi alla finestra, le vedarà un’infinità
de popolo ansioso de saper l’esito de veder risorgere
dalle procelle la calma dell’Ordine Patrizio
[Brano del discorso di Paolo Renier (9 maggio
1780), in A. Zorzi, La Repubblica ... 471].
La concordia che mancava all’interno era
però cercata con il mondo esterno e la Repubblica,
pur di mantenere il suo ormai precario
equilibrio, vi si impegnò con tutte le
sue forze. Ma da questa ferma convinzione,
da questa ricerca di serenità, di pace a tutti i
costi, la svegliò bruscamente Bonaparte che
le dichiarò guerra, la costrinse a mutare
regime, la barattò con l’Austria a Campoformido
firmando di suo pugno (lui,
spacciatosi per il liberatore d’Italia) la fine
della libertà e dell’indipendenza di Venezia.
.24 dicembre, giorno di Natale: comincia
lo svuotamento dell’Arsenale, che riprenderà
vita lentamente, potendosi solo nel
1801 varare la prima costruzione dopo la
fine della Serenissima, la fregata Adria. In
seguito la produzione aumenterà fino a
toccare il suo massimo nel 1805, alla fine
cioè della prima dominazione austriaca.
Spedite a Tolone le 5 navi previste dal Trattato
di Milano, per rinforzare la marina francese
contro il colosso britannico, imbarcate
tutte le artiglierie e le munizioni e «altri generi
d’ogni sorte», affondate le navi minori
o inservibili, fracassate «quelle a lavoro cominciato»,
per togliere all’Austria il vantaggio
di servirsene immediatamente, e venduto
all’asta il rimanente, l’Arsenale rimane
completamente spoglio. Ma i francesi non si
fermano qui. Venezia doveva essere consegnata
agli austriaci come una carcassa, un
sacchetto d’ossa. E portano via, ancora illegalmente,
una gran quantità di oggetti preziosi,
ori, argenti, a parte naturalmente di
«quanto si appropriarono i famosi commissari
e altri voraci ministri della repubblica
francese». Tra i privati saccheggiatori si distingue
il generale Sérurier: i tre Inquisitori,
per citare un episodio, vengono di nuovo
arrestati, arbitrariamente, e per la loro liberazione
si pretende un riscatto in diamanti e
denaro, come fanno i banditi ...
Allo spoglio sistematico della città il popolo
reagisce con manifestazioni, scritte sui muri
inneggianti all’Austria, insulti pubblici,
zuffe con i militari, sventolìo di bandiere
austriache. La «smania austriaca» arriva al
punto che il comandante francese scrive: «Il
n’est pas convenable que, en notre présence, vous
abhorriez aucune couleur; vous devez attendre
notre départ». Sono ovviamente parole che
599
sottintendono una minaccia puntualmente
messa in atto: desiderosi di vendicarsi della
città che li ha ospitati, ma, negli ultimi tempi
anche beffeggiati, i soldati francesi, a
mano a mano che partono, lasciano i luoghi
che hanno abitato in condizioni disastrose, e
anche quelli che non hanno abitato, prendendosela
con i marmi, le decorazioni antiche
e coronando il tutto con lo scempio del
Bucintoro, fracassato a colpi d’ascia, staccate
tutte le parti dorate («ricchissime per profusione
di doratura») e accatastate, la mattina
del 9 gennaio, sulla piazzola dell’isola di S.
Giorgio Maggiore appiccandovi il fuoco e
poi raccogliendo quelle ricche ceneri. Il
corpo del Bucintoro, ridotto a rozza batteria
ed armato con grossi cannoni, verrà chiamato
Hydra e servirà qualche volta a difesa
della laguna e anche a momentaneo uso di
galera; poi sarà portato in Arsenale, come
oggetto di curiosità ricercato dagli stranieri,
finché non sarà demolito (1824).
Mentre le parti dorate del Bucintoro bruciano
sull’isola di S. Giorgio, in città si ripete
il triste spettacolo di una esecuzione capitale:
alla fucilazione di Giuseppe Marinato
di Carpenedo, condannato per aver assassinato
un «carrattiere» francese, segue
quella del veneziano Sebastiano Panadella
per aver ucciso, unitamente al fratello Giacomo
e a Giovanni Pagossi, «ambidue contumaci»,
un sergente e un volontario francese.
Il popolo, quindi, anche in modo brutale,
reagisce e paga col sangue, ma che cosa
fa la commissione di polizia, che cosa fa
la Municipalità Provvisoria per arginare la
razzia francese? Nulla. La Municipalità si
limita a deliberare poche cose: la revoca di
tutti i decreti di confisca emanati in vari
tempi; l’emanazione di un decreto che vieta
ai municipalisti e ai pubblici funzionari
di assentarsi dalla città «senza espressa
licenza»; il richiamo dei deputati dal congresso
di Venezia, considerato completamente
inutile (e non si riesce a capire perché
vada ancora avanti) visto che i giochi
sono ormai fatti: Venezia è stata ceduta all‘Austria,
non c’è nulla da decidere (è altrove,
ormai, che si decide); l’invito a Rocco
Sanfermo, a Francesco Battagia, «ai residenti
e segretari veneti dalle varie corti» a
rientrare, coll’eccezione del Vendramin,
bailo a Costantinopoli, «circa il quale, data
l’importanza del posto, le deliberazioni
erano a rilasciarsi ad un futuro governo».
La commissione di polizia è un tantino più
attiva: deve star dietro a Sérurier, rendere
di dominio pubblico i voleri del comandante
francese e riportare la calma in una
città inquieta. C’erano stati gli omicidi di
due soldati francesi, giacché gli animi della
gente si erano «riscaldati» per il sacco
all’Arsenale iniziato nel giorno di Natale, e
pertanto occorre esortare i cittadini alla
moderazione e alla quiete e avvertirli che il
Sérurier ha messo sul chi va là le sentinelle,
specialmente di notte. Così si precettano «li
Pubblici imprenditori della notturna illuminazione,
e i loro dipendenti», si richiamano
tutti i cittadini benestanti e quelli che
se lo possono permettere ad «esporre cadauno
sopra la porta delle loro Abitazioni un
fanale, e di tenerlo alimentato, acceso tutte
intiere le notti», si rende nota la lettera del
Sérurier in data 29 dicembre, nella quale il
generale francese invita la commissione di
polizia a secondarlo con tutti i mezzi: «Io
ho garantito e garantisco che non sarà fatto
alcun danno agli Abitanti, né alle loro
Proprietà, ma conviene che essi non provochino
li soldati, li quali saprebbero vendicarsi
se gli assassinj continuassero»; si permette
la questua per i più bisognosi, ma si
vieta «l’attruppamento dei poveri questuanti».
La Municipalità Provvisoria, abbandonata
dai membri più compromessi, che «disertavano,
come Vincenzo Dandolo, o s’appartavano,
o recitavano l’atto di contrizione»,
continuava a riunirsi regolarmente, in
sedute private.
1798
.Gennaio: i francesi lasciano la città agli
austriaci in condizioni disastrose, saccheggiata
e impoverita. L’Arsenale devastato,
distrutte le navi che non si possono utilizzare,
sottratte opere d’arte e buona parte
del prezioso patrimonio librario delle biblioteche
degli ordini religiosi. Gli austriaci,
divisi in tre colonne separate, entrano da
padroni nel Veneto seguendo questo itine-
600
rario: il 9 gennaio prendono Udine, Cividale
e Monfalcone; il 10 Palmanova, Codroipo
e Recinto; l’11 Latisana e Osoppo, il
12 Spilimbergo, Bassano e Feltre; il 13 Pordenone
e Belluno; il 14 Sacile; il 15 Conegliano;
il 16 Treviso; il 17 Mestre; il 18 Venezia
e Castelfranco; il 19 Vicenza; il 20
Padova; il 21 Este e Verona; il 22 Legnago;
il 23 Rovigo [Cfr. Gazzetta urbana veneta 30].
.18 gennaio: Sérurier lascia Venezia di
buon mattino, mentre fanno il loro ingresso
le truppe austriache del generale Klenau, il
quale fa prendere possesso «della Piazza,
Ponte di Rialto ed Arsenale». Inizia la prima
dominazione austriaca (1798-1805). Per
i veneziani è un giorno di festa: partono i
francesi, che hanno esasperato tutti, e arrivano
gli austriaci, apportatori di novità,
quella novità che a Venezia è sempre stata
osteggiata, ma che adesso, in un’atmosfera
gravida di attesa, è persino ricercata.
Aleggia in città, dopo la disastrosa parentesi
democratica, la speranza di una vita
migliore. Il popolo spera se non la prosperità
economica almeno in un miglioramento.
I patrizi sono consapevoli che l’annessione
all’Austria può significare per gli esuli un
tranquillo ritorno ai propri palazzi, per altri
il recupero di parte del potere politico diviso
nei mesi della democrazia con i rappresentanti
della borghesia, per altri ancora il
ristabilimento degli antichi privilegi di casta
con annessi «lucrosi impieghi imperiali
e splendidi onori di corte». I mercanti, i
commercianti, i negozianti, che hanno «gravemente
sofferto» durante la democrazia,
sperano di «risarcirsi delle perdite e risorgere
a nuovo splendore sotto la protezione
dei Cesari, mediante le più estese relazioni
che stavano per aprirsi coi paesi oltremonte».
Fin qui gli ottimisti, che rappresentano
la maggior parte della popolazione.
Tra i perplessi e i timorosi ci sono i barnaboti,
o patrizi poveri, e gli avvocati. I primi
sono letteralmente sulle spine, non sapendo
se il nuovo governo imperiale continuerà a
sussidiarli come aveva sempre fatto la Serenissima.
Essi, durante il periodo democratico,
erano stati praticamente ridotti alla
fame perché le promesse sovvenzioni erano
rimaste sulla carta. L’Austria delibererà di
passar loro un sussidio di 10 ducati, che
permetterà di sopravvivere appena mezzo
mese, per il resto dovranno arrangiarsi. Le
loro sofferenze materiali, comunque, sono
alleviate dal contributo che l’ultimo doge
Ludovico Manin ha disposto all’atto dell’abdicazione:
20 mila ducati di rendita
annua, ai quali si aggiungeranno altri contributi
per i più bisognosi, che il vecchio
doge comincerà ad elargire subito dopo l’inizio
della dominazione austriaca. I secondi,
gli uomini di legge, temono l’introduzione
di nuove norme giudiziarie e nuovi codici,
temono cioè di vedersi ridurre i «guadagni
vistosi» lucrati sotto la Repubblica. Tra i
costernati ci sono i soltanto i patrioti: «costernati
perché in quest’occasione poterono
accorgersi del piccolissimo loro numero.
Nonostante l’amnistia garantita dal trattato
di pace, temevano lo spirito di reazione che
animava la corte di Vienna, e forse più ancora
paventavano la vendetta dei patrizi
ritornati in onori sotto il governo imperiale;
la maggior parte di essi [leggi: i più accesi
democratici] riparò nel territorio della repubblica
Cisalpina, ove molti trovarono
stanza tranquilla, e non pochi anche un convenevole
impiego» [Peverelli 28].
La maggior parte dei veneziani, quindi,
guarda con speranza all’arrivo degli austriaci,
mentre coloro che tutto hanno da temere
e «nulla da sperare» s’impongono di
«fare buon viso al nuovo ordine di cose», per
«ottenere vantaggi reali» e/o «evitare più
gravi danni». Pertanto, tutti in Piazza o
lungo il Canal Grande o sulle altane per vedere
l’arrivo degli austriaci, preannunciato
da sonore scariche di artiglieria. La domenica
successiva poi, dopo aver presenziato
all’ingresso delle truppe al comando di
Klenau e all’arrivo di un altro generale (il
conte Oliviero von Wallis), in veste di governatore
civile e militare, il popolo si riverserà
ancora in Piazza per assistere alla prima
parata austriaca. Davanti alla Basilica il corteo
dei rappresentanti imperiali è ricevuto
dal patriarca F.M. Giovanelli e da tutto il
clero, mentre le campane suonano a distesa.
Il patriarca scorta il Wallis e gli altri all’altar
maggiore, dice messa, gli austriaci intonano
l’inno ambrosiano e poi tutti fuori, dietro al
601
Wallis, che fa un giro della Piazza «salutato
dalle scariche dei Granatieri Imperiali e dagli
evviva del popolo». Dopo un «lautissimo
pranzo di 70 coperti» al Casinò degli Orfei,
gran festa da ballo alla Fenice tutta illuminata,
mentre anche la Piazza è illuminata «a
torcia», come usava farsi il venerdì santo, e
un’orchestra alla base del Campanile «spargeva
armonici suoni» presto coperti dallo
scoppiettare dei fuochi d’artificio in Bacino.
Festeggiano le autorità e festeggiano anche
i veneziani, gli ebrei, i greci, i turchi, fanno
festa tutti quanti. Insomma, l’ingresso degli
austriaci, scrive l’ex-municipalista Andrea
Spada, fu un vero trionfo: «Il popolo ormai
stanco delle laidezze, ruberie, oppressioni
ed orgie repubblicane francesi; stomacato
altresì dalla tragi-commedia, accolse con
vero giubilo i tedeschi, con feste e pubbliche
dimostrazioni. Accalcatosi sulla piazza
di S. Marco, persino sui tetti, tutti i balconi
furono addobbati di ricche stoffe, formando
un sorprendente spettacolo, avvivato da
un bellissimo cielo e dalla gioia universale.
Incessanti i Viva, il basso popolo frenetico
ruppe le file de’ soldati austriaci e strappate
le loro bandiere dalle mani degli alfieri le
portarono in trionfo per la piazza e per le
principali vie della città: si affratellò subito
coi soldati baciandoli, ed anche baciando le
mani e le braccia degli uffiziali d’ogni grado,
e questi e quelli corrisposero secondando
i popolari eccessivi trasporti; nuova scena
che durò un 4 ore. Nella notte tutta la
città fu illuminata a cera, e per ogni piazza
si piantarono orchestre. I teatri furono
aperti al pubblico, ed era cosa nuova e singolare
il vedere come il popolo ne impediva
l’ingresso a tutte le donne che non avevano
al loro fianco un soldato, se popolane,
ed un uffiziale se nobili o civili. Finiti con
quel giorno questi primi slanci d’allegrezza,
le feste parziali d’ogni parrocchia e d’ogni
strada maggiore, divise per turno, durarono
per più di due mesi con musiche,
viva, canti popolari e illuminazioni. Tutto
questo fu una luminosa prova della generale
contentezza, per essersi liberati dallo
spavento incusso dalla prepotenza de’ partiti
occupatori; questo prevalse al dolore
del perduto dominio ...» [Moroni 713-4].
IL DOGADO
ADRIA con Bellombra, Concreva, Bottrighe,
Gavello, Lana.
CAVARZERE con Cona, Foresto, Santarana,
Rottanova, Pettorazzo, Fasana.
CAORLE con Ca’ Cottoni, Torre di Mosto, S.
Giorgio di Livenza, Ca’ Pollani, Bocca di
Fosso.
CHIOGGIA con Sottomarina, Ca’ Bianca,
Canal di Valle, Cavanella d’Adige,
Pellestrina, S. Pietro in Volta, Portosecco.
COLOGNA VENETA con Albaredo, Balfarea,
Becca Civetta, Michelonie, Caselle, Cucca,
Miega, Persana, Roveredo, Sabbioni,
Santo Stefano, Volpin, Zimella.
GAMBARARE.
GRADO.
LOREO con Mazzorno, Donada, Contarina,
Taglio di Po, Rosolina, Sanudo, Ca’
Cappello, Ca’ Corteggio, Ca’ Pisani, Ca’
Venier, Ca’ Farsetti, Porto Tolle.
MALAMOCCO con Lido.
MURANO con Sant’Erasmo.
TORCELLO con Mazzorbo, Burano,
Campalto, Treporti, Cavazuccherina
(poi Jesolo), Grisolera (poi Eraclea),
Quarto d’Altino, Trepallade.
Francesco II – che con l’acquisto dei territori
veneti, istriani e dalmati coronava un’aspirazione
secolare, «che datava da Massimiliano
I, e che aveva più o meno palesamente
dettato, dal Cinquecento in poi, la politica
degli Asburgo e quella dei Lorena loro successori»
– fu salutato «santissimo imperatore»
e, in generale, «la sottomissione
all’Austria apparve apportatrice d’ogni
bene, ricca come il corno dell’Abbondanza».
Prevalsero gli ottimisti, «si parlò ancora di
vantaggi come già per il passato», fu cioè
ripetuto «in forma monarchica l’entusiasmo
repubblicano», con annessi discorsi ed eccitazioni:
«Il popolo fu rassicurato: la democrazia
non esisteva più, l’imperatore non
veniva né come nemico, né come conquista-
602
tore; voleva essere buon principe e buon padre,
voleva amare e proteggere i veneziani;
le sue intenzioni erano ‘le basi solide’ della
felicità e della ricchezza della Serenissima.
Francesco II era divenuto la panacea della
esausta repubblica» [Zambon 139]. Così,
mentre «l’entusiasmo monarchico crepitava
qua e là, accomunando patrizi e disillusi», il
buon popolano «osservava con stupore il ripetersi
per l’imperatore delle feste e delle
mascherate fatte per i francesi», per i democratici
cioè, e buttando l’occhio lassù, ai tre
stendardi, dove una leggera brezza muoveva
le bandiere imperiali, si chiedeva cosa
sarebbe stato di Venezia, ora che il potere era
altrove, e, avviandosi mestamente verso
casa, presagiva che «l’antica Dominante,
sbrigliata e cosmopolita», sarebbe stata presto
ricondotta, «dopo tanti splendori, a una
realtà opaca e provinciale».
.6 febbraio: esce la legislazione austriaca
per la terraferma. Viene pubblicato un importante
decreto, suddiviso in 30 articoli, in
cui il Wallis, riservandosi di annunciare
quanto prima il particolare «regolamento»
per la città di Venezia, ordina la soppressione
«di tutti i Governi attuali Provvisori» e il
licenziamento dei loro rappresentanti, annulla
e dichiara di nessun valore ed effetto
tutte le leggi ed ordinazioni che sono state
emanate dopo il 10 gennaio 1796 e, infine,
stabilisce che ogni cosa deve riprendere così
com’era a quella data, meno, ovviamente, la
sovranità dei patrizi. Si tratta, in effetti, di un
preciso regolamento della materia finanziaria,
giudiziaria, civile e criminale, nonché
dell’istituzione della pubblica rappresentanza
«in ciascun Castello, Borgo, e Comunità»;
un regolamento, però, che riguarda soltanto
la terraferma: «In pratica lo spirito di questo
primo regolamento è di ricostituire nella terraferma
tutte le strutture locali esistenti
prima del crollo della Repubblica aristocratica,
che si preferiva datare al l°gennaio 1796,
per non tener conto dei rivolgimenti provocati
dall’irruzione dell’esercito francese nel
territorio veneto» [Cozzi 393-4]. Del resto lo
Stato Veneto, «benché in apparenza unitario
sotto il governo dispotico di Venezia, era in
realtà uno stato federale. Le varie città, i
comuni minori [...], continuavano a governarsi
con i loro antichi statuti e con i loro
propri consigli. Spettava al residente veneziano
un diritto di supervisione, e la cognizione
delle cause criminali [...]. Le varie città
e comunità poi, a loro volta, avevano un rappresentante
o deputato in Venezia, il quale
sotto il nome di nunzio, tutelava presso il
Governo gli interessi del suo paese, specie in
materia di tasse. Così, se pure non v’era una
camera che questi nunzi riunisse, si può dire
che v’era nella Dominante una rappresentanza
dei Comuni dello Stato Veneto. Esso
era veramente una repubblica federale, della
quale il comando militare e politico era affidato
a Venezia. Quando il sistema politico
mutò, quando vennero a mancare le ragioni
che avevano determinato il formarsi della
federazione, la federazione si sciolse; e Venezia
democratica si trovò sola, abbandonata
dalle città sorelle, nella tempesta» [E.
Zorzi ‘Dalla Serenissima ...’ 79].
Quindi, ripristino, in tutte le città, dei «Consigli
generali, Corpi, Collegi e Capitoli secolari
per l’amministrazione delle Pie Fondazioni
sotto qualunque nome essi fossero
all’Epoca del giorno primo Gennajo 1796»;
ritorno, in ogni «Castello, Borgo, e Comunità»,
alla particolare rappresentanza locale
«con la forma e metodi, che sotto l’epoca
di sopra indicata erano in pratica»; riappropriazione,
da parte di tutti i feudatari
del «libero godimento de’ Diritti legittimi»;
ripristino, infine, della «Giurisdizione e Podestà
Ecclesiastica».
Il regolamento, inoltre, stabilisce che ogni
città abbia un giudice con le stesse facoltà e
la stessa giurisdizione che aveva alla data
del 1 gennaio 1796, e che si attenga alle leggi
in vigore a quella data.
.19 febbraio: i capi famiglia sono chiamati
a giurare fedeltà all’Austria, che cerca di
dare una parvenza di legalità al possesso
illegale della Serenissima. Infatti, di buon
mattino viene affisso il manifesto del giuramento:
tutti i capi famiglia devono recarsi
nelle rispettive parrocchie e giurare davanti
al parroco assistito da un notaio; tutti i corpi
ecclesiastici, secolari e regolari devono giurare
nelle mani dei loro superiori; i patrizi,
poi, devono radunarsi a Palazzo Ducale e
alla presenza di un notaio scegliere una
603
commissione di dodici rappresentanti, o
delegati, per il giuramento da farsi il 25 febbraio
nelle mani del Wallis: «l’acquisizione
di Venezia e della terraferma non era avvenuta
iure belli, né in virtù di una spontanea
dedizione, né tanto meno l’imperatore
avrebbe potuto far valere antichi vincoli
feudali, come nel caso degli stati ereditari:
restava il dubbio insomma che a Campoformido
si fosse esercitato uno scambio tra non
aventi diritto. Occorreva dunque un atto
formale di soggezione, che legittimasse l’ingresso
dell’Austria: e fu anche per questo
che si ricorse al giuramento di sottomissione
...» [Gottardi 19]. Per il patrizio Alessandro
Balbi, procuratore presso la Corte di
Giustizia Civile e Criminale del Dipartimento
di Passariano, testimone oculare del
suo tempo, l’Austria era «la legittima erede
del potere esercitato per secoli dall’aristocrazia
veneziana, da essa deposto per rinuncia
con atto solenne nel febbraio del
1798 nelle mani degli Asburgo. Gli Austriaci,
nel loro senso legalitario, non si erano
accontentati della prima rinuncia [l’abdicazione
del Maggior Consiglio in favore
della democrazia il 12 maggio 1797] e neppure
del Trattato di Campoformido; avevano
preteso un atto formale in perfetta regola
per sentirsi autorizzati a succedere» [Pillinini
51]. È, quello richiesto, dunque, un
vero e proprio atto di sottomissione e insieme
il conferimento di «una patente di legittimità
al nuovo governo»: «L’Austria, che
non aveva mai riconosciuto il governo della
democrazia, non volle nemmeno indirettamente
sanzionarlo nell’ultimo anelito, raccogliendo
l’agognata eredità dalle sue
mani. Non volle neppure riceverla dalla
Francia. Risuscitò il fantasma del vecchio
ordinamento, per seppellirlo, e inscenò questa
commedia per superare l’incubo della
democrazia indigena e straniera. Con tale
atto però idealmente consacrava il principio
che lo Stato veneziano non era ancora morto
...» [Alberti e Cessi, vol. II, XX].
.25 febbraio: gli ex-patrizi sono obbligati
a prestare giuramento di fedeltà all’Austria.
È l’atto più simbolico a cui l’Austria tiene di
più, e per questo ha fatto «rivivere, per un
istante, gli istituti anteriori alle deliberazioni
del 12 maggio, per ricevere da questi la legale
investitura della sua usurpazione». Dodici
rappresentanti del patriziato veneziano
giurano, a nome dell’élite ex-dominante, fedeltà
all’imperatore d’Austria. Per eleggere i
12, gli ex-patrizi si riuniscono il 23 febbraio
nella sala del Maggior Consiglio. Sono 907:
«... col metodo dell’estrazione della Balla
d’oro andando a Cappello [cioè traendo dall’urna
la palla per la votazione], furono nominati
diecinove Patrizi, tra i quali colla solita
Ballottazione a voti segreti furono eletti
per Delegati Zuanne Zusto, Stefano Valier,
Niccolò Morosini 4to, Prospero Valmarana,
Paolo Bembo, Marco Zorzi, Zuanne Pesaro,
Iseppo Giovanelli, Zan Piero Grimani,
Lodovico Manin, Piero Bonfadini, Alvise
Contarini 2ndo» [Gazzetta urbana veneta 132].
«La mattina previo un avviso fatto percorrere
da S.E. Grimani, si unirono li Dodici Deputati
verso il mezzogiorno, nella sala dell’antico
Ridotto, poi passarono alla Proc. dei
Filarmonici dal Wallis, che li ricevé quasi
alla scala, li fece sedere e si trattennero non
poco assieme fino che tutto fu disposto; poi
passarono tutti nella sala ove il Wallis si
pose alla diritta della Sedia, che rovescia era
sotto il Baldichino, sotto il quale v’era il
ritratto dell’imperatore ed alla di lui dritta
un Tavolino, al quale vi erano li tre Segretarj
del Pellegrini [persona attenta e dialettica,
che faceva parte di quel folto gruppo di
impiegati e funzionari lombardi che si erano
rifugiati a Venezia]. Uno de’ tre Segretarj
lesse la formola del Giuramento, e poi chiamò
li Dodici coll’ordine della Ballottazione,
e ciascuno pose la mano sul Messale ch’era
posto sopra la Tavola e partirono, passando
per mezzo alla gran sala ove oltre molti
spettatori, v’erano li Corpi del Clero seculare
e regolare e molti altri Corpi, che furono
chiamati doppo al Giuramento [...]. La
Domenica dietro [4 marzo] poi fu prestato
Giuramento da tutti li Capi di Casa nella
chiesa delle proprie Contrade, in mano del
Parroco e d’un Notaio era preso in nota il
nome di ciascuno» [Manin 55-6].
.31 marzo: esce la legislazione austriaca
per Venezia e Dogado, che verrà perfezionata
il 27 settembre.
Dato un regolamento al Principato, o Ducato
604
di Venezia, come viene adesso chiamata la
terraferma, ricevuta la simbolica eredità col
giuramento dei patrizi, soppressa la Municipalità
e provvisoriamente sostituitala con
la Commissione Aulica, il generale Wallis si
prepara a riorganizzare il governo veneziano.
Egli incarica il Pellegrini di trovare gli
uomini più adatti, raccomandandogli di
sceglierli tra il corpo dei «nobili patrizi possessori»
e quindi con esclusione dei «patrizi
poveri», o barnaboti, che però, a cose fatte,
«ricomparivano dappertutto». Giuseppe
Pellegrini raccoglie le informazioni necessarie
da Francesco Donà, uno dei personaggi
più eminenti della vecchia Serenissima, e
per suo tramite fa sapere ai prescelti l’intenzione
di destinar loro ad un certo ufficio.
A parte un paio, tutti gli altri «non solo
non ricusarono, ma ne sentirono compiacenza»:
«Furono però stabiliti diversi Offizi
con le loro rispettive inspezioni, e destinati
Soggetti per coprirli col titolo di Ministri e
così pure li loro Segretarj [...], e come tali
destinazioni si dicevano fatte per ordine
della corte, così molti crederono di dover
scrivere al Barone Fughut [Johann Tughut],
Ministro di Stato, lettere di ringraziamento»
[Manin, 54].
Trovate le persone, il 31 marzo esce l’Organizzazione
di Venezia, in 89 articoli, che dà
un colpo di spugna al passato recente, sopprime
ed abolisce tutto, e tutto, come nel
caso della terraferma, deve ritornare al 1°
gennaio 1796. Il territorio dell’ex-Dominante
riassume il volto avuto durante la
Repubblica, la capitale ritorna a rappresentare
un «corpo unico» con il Dogado, cioè
con quell’esile striscia di territorio che si
stende dalle foci del Po alla laguna di Grado.
E il Dogado è così riunito a Venezia
«nel preciso stato, estensione, e modo nel
quale era all’epoca del primo Gennaio
1796»: «Il confine dalla Bocca di Goro risaliva
il corso del Po fino a Mazzorno (Taglio
di Po) lasciando allo Stato pontificio Ariano
e Corbola e passava a Ovest di Loreo e Cavarzere.
Nel 1462 anche Adria ne fece parte.
Approssimandosi al Canal Bianco e all’Adigetto,
il confine varcava l’Adige a
monte di Pettorazza Grimani, seguiva la
Rebozzola e il corso inferiore del Bacchiglione.
Questi canali separavano il Dogado
dal Padovano. Il confine seguiva poi il vecchio
ramo del Brenta da Oriago fino a Fusina,
passando a ponente di Marghera e
Zuccarello dove si avvicinava al margine
della laguna, lasciando a ponente Mestre
appartenente alla Trevisana, poi si allontanava
fino a Ovest di Quarto d’Altino e volgendo
verso Sud Est saliva tra il Taglio del
Sile e l’alveo vecchio del Piave. Attraversava
questo fiume a valle di San Donà di
Piave dirigendosi verso la Livenza oltre la
quale raggiungeva la zona di Caorle continuando
lungo il litorale friulano fino a Grado»
[Stangherlin 17].
Venezia ritorna all’antico, ma solo apparentemente,
perché adesso il potere, il governo
centrale, il vertice supremo non sta più in
città, bensì a Vienna. È lì che si trova il
nuovo sovrano, il quale aggiunge ai suoi
tanti titoli anche quello di Duca di Venezia,
non osando, evidentemente, prendere
quello glorioso di Doge.
A Venezia c’è il governo generale, dipendente
da Vienna, e questo resta in mano al
governatore Wallis, coadiuvato da Pellegrini
per la parte civile e dal principe Reuss
per quella militare. Viene poi insediata,
provvisoriamente, una Commissione Camerale,
che detiene il controllo delle finanze
assieme a qualche altra incombenza, ma
che sostanzialmente è «il tramite tra il centro
e la periferia». I suoi membri, a cominciare
dal presidente, Francesco Donà, sono
nobili veneziani, perché tutto in città deve
riassumere l’antico volto e quindi anche la
classe dirigente deve essere espressione di
605
606
.quella che ha governato in passato: Agostin Barbarigo, Marcantonio Zustinian, Paolo
Bembo, Francesco Lodovico Curti, Pietro Zaguri, Antonio Barziza, Pietro Zen, Anzolo
Zustinian 1.mo, Antonio Cappello, Giuseppe Giovanelli, — segretari: Pietro Gradenigo,
Pietro Businello, Zuanne Vincenti.
A capo di tutta l’amministrazione generale arriva, però, qualche giorno dopo, un foresto,
Stefano Lottinger (o De Lottinger), col titolo di Intendente Generale delle Imperiali Regie
Finanze, il quale si porta dietro «molti subalterni, quasi tutti Milanesi», deludendo non
poco le aspettative di quei nobili che stavano in speranzosa attesa di un incarico imperiale.
Ma l’Organizzazione di Venezia serba altre possibilità d’impiego per i patrizi. Essa
crea la Congregazione Delegata Provinciale al posto della Commisione Aulica, subordinata alla
Commissione Camerale e destinata a sostituire la Commissione Aulica, crea cioè il governo
provinciale a capo del quale viene nominato, col titolo di prefetto, Pietro Zusto. Accanto
al prefetto un consiglio di 9 membri funzionari, detti Savi come al tempo della
Serenissima, i cui compiti prevedono adattamenti, manutenzione e pulizia di strade e canali,
vigilanza su illuminazione pubblica, incendi, traghetti, igiene alimentare, frodi e
prezzi, facoltà di fissare i calmieri, imporre e ripartire gli estimi, stabilire la «Tansa e
Taglione sopra le Arti della Città».
Per quanto riguarda poi tutti i «Corpi, ed Amministrazioni locali nel Dogado», nell’Organizzazione
si stabilisce che anche questi devono essere ripristinati così come erano il
1° gennaio 1796 e che il Dogado deve costituire con la città di Venezia «un unico corpo, e
Provincia». A Venezia, divisa in sei sestieri (1171), vengono riaggregate le cittadine del
Dogado con i loro rispettivi territori [Cfr. Stangherlin 18-21].
Con la perdita del governo centrale Venezia viene declassata: da «città sovrana» si ritrova
semplice capitale di una porzione dell’impero austriaco, ma soltanto formalmente, perché
di fatto diventa capoluogo di provincia. Alla città, comunque, vengono date le necessarie
istituzioni: oltre alla Commissione Camerale e alla Congregazione Delegata, che garantiscono
l’amministrazione di Venezia e del Dogado, s’insediano una Direzione Generale di Polizia, 6
Commissariati (uno per sestiere), una Sovraintendenza su Ospedali, Monasteri, Scuole e Pie
Fondazioni, un Ufficio di Censura per la stampa ed uno per i libri e ben 7 Tribunali
(Revisorio, d’Appello, di Prima Istanza, Summario, Criminal, di Commercio, di Sanità). E
dappertutto i componenti sono patrizi veneziani. Insomma, mentre Venezia perde la sua
sovranità, formalmente ogni cosa ritorna come nel passato aristocratico, compresa la vecchia
classe dirigente. Ma, ripristinati gli istituti e ricomposto nelle sue linee essenziali il
quadro della dirigenza, bisogna eliminare ogni traccia «democratica» dagli uffici.
Funzionari ed impiegati subiscono così la stessa sorte dei loro predecessori: tutti a casa.
Solo pochi saranno riassunti. Il cambiamento in blocco di tutti gli impiegati e la nomina di
molti nuovi funzionari, però, annota l'ultimo doge nelle sue memorie, non essendo «fissata
massima alcuna, né date positive istruzioni», ma solo il generico «si ritorna al passato»,
porterà, come nei mesi della democrazia, ad «una estrema confusione ed inazione»: nessuno
conosceva le proprie incombenze «ed ogni cosa poi era soggetta all’approvazione del
Pellegrini», il quale, per parte sua, non dava «li schiarimenti ch’erano necessarj per le
rispettive direzioni».
.11 aprile: con l’entrata in vigore della nuova legislazione e l’insediamento di tutti
gli uffici, cominciano a vivere giorni amari anche gli avvocati perché anche se il vecchio
diritto veneto, con gli Statuti e le altre leggi, è stato mantenuto in vigore, cambia
la procedura; infatti, reso obbligatorio l’uso di scritture, di memorie scritte e quindi
limitata la partecipazione degli avvocati ai processi, tutta l’avvocatura veneziana viene
colpita. Per il resto, dopo il turbolento periodo della democrazia, si registrano note
positive. La nuova legislazione, annota ancora l’ultimo doge, mette «fine ad un periodo
di anarchia intiera [...], li prezzi di tutti li generi essendo arbitrari, erano eccedenti:
li latrocinj frequenti ed anche li assalti ed omicidi non rari». A Venezia, dopo i mesi
607
della democrazia, ritornano la quiete e
l’ordine, per amore o per forza, perché,
come commenta il buon popolano, Se se
lamentemo, i ne bastona. Le maestranze dell’Arsenale
sono reintegrate, ma non ci
sono più attrezzi e nemmeno i materiali.
Ed ecco allora che il Wallis ordina la restituzione
di «Generi, Effetti ed Instromenti
che servivano ai Lavori della Casa dell’Arsenale»,
con la promessa di rifondere
il prezzo pagato all’atto d’acquisto avvenuto
nel dicembre 1797, quando i francesi,
fatta man bassa di ogni cosa all’interno
dell’Arsenale, avevano reputato vantaggioso
vendere all’asta ciò che non potevano
portarsi via (legname, cordame, attrezzi,
chiodi, ecc.). All’avviso del Wallis,
piuttosto conciliante, segue l’intimazione
di Andrea Querini, nominato presidente
dell’Arsenale di consegnare ogni cosa
entro tre giorni. Venezia si ritrova in mano
ai patrizi e questi cominciano subito a reinteressarsi
alla loro città con lo spirito di
un tempo: pulizia, decoro, scavi di canali,
restauro di chiese, di fondamente ...
Accontentati i nobili veneziani con la «illusione»
della continuità del potere, l’Austria,
che vuole cancellare definitivamente
«ogni memoria del governo popolare, che
aveva tiranneggiato per sette mesi», cerca
di «conciliarsi la plebe», accingendosi, sia a
far riapprodare in laguna 800 soldati schiavoni,
sia a togliere la guardia tedesca
dall’Arsenale per riaffidarla agli arsenalotti.
In mezzo a questi provvedimenti, fatti
appunto per «accarezzare e illudere la moltitudine»,
l’Austria fa sentire il suo rigore
con proibizioni e limitazioni varie, giustificando
il tutto col fatto che l’armata d’Italia
si mantiene ancora «sul piede di guerra»:
proibiti i giochi d’azzardo e d’invito ed anche
la tombola, evidentemente distrazioni
finanziarie pesanti a svantaggio del legalissimo
lotto; proibito l’uso della maschera,
una costante della dominazione austriaca,
che per la «pubblica tranquillità e l’individuale
sicurezza» viene permesso soltanto
negli ultimi tre giorni di carnevale, ma
limitato nell’ambito di due soli teatri, San
Beneto e La Fenice; proibito il portar armi e
persino il bastone da passeggio; proibito ai
barcaioli di trasportare in terraferma i militari
senza licenza. Dopo le proibizioni, le
imposizioni: si impone a osti, locandieri,
affittaletti e persino a privati di comunicare
alla polizia, giornalmente, i nomi degli
ospiti che non siano sudditi di sua maestà
l’imperatore d’Austria; si «prescrive ad
ogni comodo [facoltoso] Abitante [...] di
esporre ogni sera sopra la Porta della propria
Casa un Fanale e di tenerlo acceso
tutta la Notte»; si impone il pagamento
delle tasse arretrate ...
Intanto, prosegue la riordinazione. Al regolamento
per la terraferma e all’organizzazione
di Venezia segue la divisione
amministrativa del territorio in 7 dipartimenti,
o intendenze provinciali: Venezia e
Dogado; Padova e provincia; Rovigo e Polesine;
Vicenza e provincia; Verona e provincia;
Treviso e provincia con il bassanese,
bellunese e feltrino; Udine e provincia
con il cadorino.
.4 giugno: muore a Dux in Boemia Giacomo
Casanova (1725-98), scrittore, avventuriero
e grande amatore che aveva incantato
tutta l’Europa con la fuga (1756) dai
Piombi [la prigione sotto il tetto a Palazzo
ducale] che lui stesso racconta in Histoire de
ma fuite (1788). Prima di morire completa
l’opera che lo renderà celebre, Histoire de ma
vie, scritta tra il 1791 e il 1798, ma il racconto
si ferma al 1774. Era nato in Calle Malipiero
[sestiere di S. Croce] dove una targa
marmorea ne ricorda l’evento. Il regista Federico
Fellini gli dedica un film nel 1977 (Il
Casanova di Federico Fellini) in cui Giacomo
Casanova appare vecchio e malandato, nel
castello di Dux in Boemia, dove lavora come
bibliotecario presso il conte Waldstein, e
qui rievoca la sua vita densa di amori e di
avventure: incarcerato per le sue sregolatezze,
evade dai Piombi e comincia a vagare
per le corti europee conducendo una vita
brillante, ricca di amori, di truffe, di onori,
ma poi il successo si appanna, molti gli voltano
le spalle, comincia la degradazione
fisica e morale, finché non trova infine rifugio
presso il nobile boemo, che però lo esibisce
come un ridicolo fantasma del passato.
Tuttavia, lo spirito di Casanova è irriducibile
ed egli lo fa rivivere e perpetuare scri-
608
vendo di notte le sue memorie.
.27 settembre: un decreto modifica l’Organizzazione
di Venezia. Viene soppressa la
Commissione Camerale, a favore di un Magistrato
Camerale, e si ridefiniscono le competenze
dello stesso Magistrato, della Congregazione
Delegata Provinciale e del Governo
Generale. Il Magistrato Camerale deve occuparsi
esclusivamente della finanza e quindi
delegare le altre incombenze alla Congregazione
Delegata. Esso risulta formato da
cinque membri ed è quindi più agile rispetto
alla precedente Commissione Camerale
composta da dodici: la riduzione dei membri
viene giustificata con la necessità di «facilitar
sempre più il disbrigo degli affari col
concentrarne l’autorità dirigente». Il Magistrato
Camerale viene diviso in 5 dipartimenti
giusto il numero dei suoi membri:
1. Beni comunali, Fiere, Mercati, Lotteria;
2. Zecca, Contabilità, Tesoreria Generale,
Arretrati;
3. Commercio e Poste;
4. Censimento Laico, ed Ecclesiastico, Miniere,
Monete;
5. Bancogiro, Tassa sopra le Eredità, Amministrazione
dei Beni fiscali.
La Congregazione Delegata Provinciale i cui
membri sono portati da 10 a 15, viene investita
di nuove e maggiori incombenze: l’affidamento
delle Arti anche del Dogado, il
controllo della Laguna e Lidi, la sopraintendenza
sui fiumi della terraferma, quella economica
sulla Basilica di S. Marco e quella su
ospedali, scuole, monasteri e pie fondazioni.
Il Governo Generale, presieduto e rappresentato
dal Wallis, mantiene la «conservazione
dei diritti del Principato» e la sopraintendenza
generale sulle amministrazioni pubbliche;
in aggiunta, assume gli importanti
uffici della censura sulla stampa e sui libri
e quello degli oggetti araldici, uffici che
vengono quindi tolti ai veneziani e che in
prospettiva permettono al governo, sia di
tenere a freno la stampa e, infatti, vengono
subito vietate le «gazzette estere» ad esclusione
di quelle provenienti da «Francoforte,
Germania, e Inghilterra», sia di manovrare
l’educazione con la successiva graduale
introduzione di libri provenienti da
Vienna, sia di far gradualmente abbassare
la cresta ai patrizi, i quali subiranno in seguito
la stessa sorte di Venezia, saranno
cioè declassati a semplici nobili, in tutto
equiparati a quelli delle altre province della
monarchia: «Per un’aristocrazia che si vantava
di essere la più antica d’Europa, e che,
dal momento che qualsiasi suo membro
maschio e legittimo, purché iscritto nel Libro
d’Oro, era eleggibile al trono dogale, si
considerava collettivamente di rango principesco,
questo era un colpo mortale» [Zorzi
Venezia austriaca 239].
A questa umiliazione, altre se ne aggiungeranno
per i nobili veneziani. Ma queste altre
delusioni e amarezze colpiranno soprattutto
le nobili dame e daranno la stura a
gran pettegolezzi, suscitando feroci gelosie,
perché non tutte sono in possesso dei
quattro quarti. Le usanze austriache di corte
esigevano che per accedere a determinate
cariche, o addirittura per essere degni d’un
invito a festini d’alto bordo, gli aspiranti
dovevano possedere «i sedici quarti paterni
e materni di nobiltà generosa, o almeno i
quattro quarti». A Venezia, per la verità,
non si era mai badato al fatto che i patrizi
sposavano «le figlie dei notai, dei medici,
degli avvocati [...], persino dei maestri vetrai
di Murano». Gli Avogadori le trascrivevano
nel Libro d’Oro, senza badare alla
«questione dei quarti». Ma adesso si cambia.
Vienna vuole almeno i quattro quarti.
Per molte dame «d’alto lignaggio» è ovviamente
un dramma. Un dramma che va in
scena all’ora dei pasticcini nei salotti delle
escluse e che si ripercuote poi nelle alcove...
Al sesso cosiddetto forte tocca lavare l’onta,
o quantomeno ‘vendicarsi’ con l’avanzare
magari qualche critica sulla dominazione
straniera. Invece nulla. Nemmeno
quando l’Austria annuncia che le ‘patenti’
per le navi saranno rilasciate soltanto dall’ufficio
di Trieste. Un brutto colpo per il
porto veneziano, il segno della sua subordinazione
a Trieste e qualcosa si poteva dire,
di duro anche. Ma verrà fuori un velato
commento che giudica la mossa «molto
dannosa e spiacevole alla Piazza».
Che l’Austria intendesse subordinare il
porto di Venezia a quello di Trieste era lam-
609
pante, ma era anche vero che Vienna desiderava
dare impulso all’economia veneziana,
preservare il commercio «dalli danni»,
con la riapertura del Bancogiro, assistito
«da nuove sorgenti», decisa sul finire del
1798. La vita deve continuare normalmente,
come nel passato; sembra essere l’imperativo
austriaco, ma Venezia «non è soltanto
detronizzata, è, soprattutto, spenta,
intristita». In Piazza, nel cuore della città,
non risuonano più «clamori festosi», rimbomba,
invece, sempre più spesso, il «passo
cadenzato delle pattuglie».
.Ottobre: anche gli uomini della ex-Municipalità
devono fare le valigie a causa
della restaurazione introdotta dal Pellegrini,
che ha il compito di istruire un governo
provvisorio per preparare l’avvento di una
realtà governativa definitiva.
1799
.Cessa il regime militare. Wallis, completa
i «provvedimenti politici e amministrativi» e
viene richiamato a Vienna. Anche il principe
Reuss abbandona la laguna. L’Austria affida
il Governo Generale all’ex-patrizio Francesco
Pesaro, e Francesco Andreola può scrivere
nella prefazione della sua Nuova raccolta di
leggi e carte: «si ravvivano le nostre speranze,
di veder nuovamente florido questo Stato,
prosperate le Arti ed il Commercio, ristabiliti
i Giudizj, e premiata la virtù de’ buoni e
zelanti Abitatori». In effetti, Andreola dà
voce ad uno stato d’animo diffuso in questo
periodo: il ritorno di Pesaro è sentito anche
come una volontà dell’imperatore di ridare
col tempo la libertà a Venezia. C’è insomma
euforia nell’ambiente dei patrizi. Francesco
Pesaro, una delle maggiori figure dell’ultimo
governo della Serenissima, era fuggito prima
della fine della Repubblica perché Bonaparte
voleva la sua testa. La Municipalità lo aveva
dichiarato nemico della patria, accusandolo
di essersi «involato» da Venezia nel momento
del pericolo e di non esservi rientrato nonostante
l’invito delle autorità provvisorie e,
infine, di «fomentare dal di fuori nuove discordie».
Facile immaginare con quale stato
d’animo egli ritorna a Venezia.
.6 febbraio: Pesaro fa affiggere un manifesto
che annuncia pubblicamente la sua
nomina imperiale a commissario straordinario
in Venezia e terraferma. Egli quindi
ricompare in città con pieni poteri, avendo
la «direzione superiore di tutti gli affari politici,
civili, e di finanza». Quindi, immediatamente,
«sciolse libero il freno alla sua
vendetta»: covava da più di un anno, ormai,
un astioso risentimento verso Vincenzo
Dandolo, che era riuscito a convincere
gli altri municipalisti ad accusarlo come
traditore della patria e nemico del popolo.
Pertanto, non potendo colpire Dandolo,
che si era rifugiato nella Cisalpina, ed altri
che al suo arrivo avevano fatto fagotto, fa
deportare quegli ex-municipalisti che ingenuamente
erano rimasti a Venezia (poi tutti
graziati il 14 maggio 1801), e infine concede
«molti passaporti, cosicché la Città fu sollevata
da molte persone incomode».
.25 marzo: improvvisamente Pesaro si
ammala e muore. Si parla di veleno ... Giuseppe
Pellegrini ne prende il posto, ma sorgono
gelosie. Arrivano ordini da Vienna:
«che le cose tornassero sullo stesso piede
com’erano avanti la venuta del Pesaro».
Pellegrini diventa capo interinale, ma «con
poteri assai limitati». E da Vienna continuano
a giungere sempre più frequentemente
ordini, così che a Venezia i detentori
del potere formale devono definitivamente
convincersi che le decisioni si prendono altrove,
che è tramontata la «possibilità di
creare una provincia imperiale [...] lasciata
in mano ai veneti», che è tempo di riporre
nel cassetto ogni illusione. In precedenza,
con l’avvento di Bonaparte, erano stati i
municipalisti ad illudersi, a sperare che,
«instaurato in Venezia un nuovo governo
democratico, sorretto dalle bajonette francesi,
la vita dello Stato Veneto ‘rigenerata’
dalla rivoluzione, avrebbe continuato l’esistenza
nazionale dell’antica Serenissima».
Era stata poi la volta dei nobili ad illudersi
che l’Austria, dopo un breve periodo di occupazione
militare, avrebbe restituito l’indipendenza,
o almeno, una certa autonomia
all’ ex-Repubblica. Sbagliavano gli uni
e sbagliavano gli altri: il tradimento di
Campoformido aveva spento ogni illusione
e la realtà austriaca era ben diversa dai
sogni dei patrizi veneziani. L’imperatore
austriaco non aveva alcuna intenzione di
lasciare la laguna.
.1° dicembre: nell’isola di S. Giorgio inizia
il Conclave per l’elezione del nuovo
papa, poiché Roma è occupata dai francesi.
610
1800
.Con la dominazione austriaca si chiude
la vicenda della Serenissima Repubblica,
ma la storia di Venezia, destinata
ad essere collocata in contesti statuali
diversi, non finirà. Nei settant’anni che
vanno dal 1797 all’annessione al Regno
d’Italia (1866), si succedono in città ben 8
governi: la Municipalità Provvisoria (8
mesi), che raccoglie l’abdicazione della
Repubblica; il primo governo austriaco a
partire dal 1798 (8 anni); il regno Napoleonico
dal 1806 al 1814 (9 anni); il secondo
dominio austriaco (1814-48), che dura 34
anni; il governo della rivoluzione 1848-49
(quasi un anno e mezzo); il terzo dominio
austriaco dal 1849 al 1866 (17 anni), che
lascia Venezia all’Italia. Spogliata e ferita, la
città «perse grandi ricchezze accumulate
per secoli, perse la sua funzione di capitale
e quindi il suo ruolo politico e perse non
pochi dei suoi abitanti»; fu come rifatta,
mutò «la fisionomia e la stessa struttura
urbana», cambiò completamente volto e
prospettiva, gli ingressi secondari delle
case diventarono quelli principali e viceversa,
la barca retrocedette di importanza,
giacché adesso non erano più le braccia a
dare la direzione, ma i piedi ...
Il governo austriaco del Lombardo-Veneto
favorisce città come Milano e Trieste, così
che il porto veneziano langue e la città
sprofonda nella crisi economica. Il periodo
francese porta grandi novità nella vita economica
e nell’assetto urbano: istituzione
del porto franco; chiusura di molte chiese e
istituzioni religiose; creazione del Cimitero
di S. Michele; apertura di nuovi percorsi
stradali (via Eugenia, poi via Garibaldi) e
dei Giardini di Castello, demolizione di S.
Geminiano ... Insomma interventi che stravolgono
la città, ma d’altronde l’Ottocento
è un secolo distruttore, non solo a Venezia.
Gli anni del governo austriaco sono caratterizzati,
soprattutto dopo la rivoluzione
del 1848, da una forte crisi economica e da
una severa censura sulla stampa. Per l’ambiente
urbano e lagunare ci sono però due
611
grosse novità: l’inizio della costruzione
delle grandi dighe sui lidi e la realizzazione
del ponte ferroviario, che pone fine
all’insularità veneziana. Con il passaggio
sotto l’Italia, si ha una certa ripresa: s’istituisce
il nuovo porto commerciale a S.
Marta, che collegato direttamente al sistema
ferroviario rovescia completamente la
prospettiva storica della città, la quale
prima guardava al mare e adesso (1880) è
proiettata verso la terraferma, ma incoraggia
di riflesso una forte espansione delle
attività industriali (Cotonificio Veneziano,
Mulino Stucky). Le prime elezioni amministrative
(1889), poi, portano al potere una
giunta costituita da moderati e progressisti
(1890-95), e si affrontano subito problemi
molto importanti: costruzione delle prime
«case sane, economiche e popolari»; piano
regolatore (1891); diminuzione del carico
tributario per le classi più disagiate; istituzione
delle prime scuole professionali; formazione
della prima Camera del Lavoro.
La giunta però è destinata a soccombere
soprattutto per aver preso troppo alla lettera
il principio laico di «libera Chiesa in libero
Stato», decidendo l’abolizione della preghiera
nelle scuole e l’insegnamento facoltativo
della religione, l’erezione del monumento
a Paolo Sarpi (1893) e snobbando
l’insediamento del nuovo patriarca
Giuseppe Sarto (futuro papa Pio X). Si
forma così una giunta conservatrice cattolico-moderata
che sarà dominata per oltre
vent’anni dal sindaco Filippo Grimani
(1895-1919).
La vita artistica rimane vivace per tutto il
secolo, notevole è il livello della pittura
(Caffi, Ciardi, Favretto, Nono, Brass,
Milesi) e dell’architettura (Selva, Jappelli,
Meduna, Fuin, Boito, Salvadori ed altri). Il
nuovo materiale usato per costruire e ornare
è il ferro, soprattutto sotto forma di
ghisa. Si presta bene a soddisfare il gusto
eclettico nel produrre ornamenti in diversi
stili, dal neoclassico al neogotico, fino a
forme di tipo barocco o rococò, che arrivano
a preannunciare il Liberty e che appaiono
su spalliere di ponti, su ringhiere, poggioli
e lampioni. Il secolo si chiude con una
grande idea nata in laguna che apre ancora
una volta la città all’attenzione internazionale,
la Biennale di Venezia (1895) ...
1800
.14 marzo: nell’isola di S. Giorgio
Maggiore, dopo 104 giorni di votazioni, il
conclave in esilio, essendo Roma occupata,
elegge il nuovo papa. È Gregorio Luigi Barnaba
Chiaromonti, che assume il nome di
Pio VII (1800-23). Una targa, murata nel
1801 in Campo SS. Apostoli [sestiere di
Cannaregio] ricorda lo storico evento.
.14 giugno: Bonaparte ritorna in Italia e
a Marengo, alle porte della città di Alessandria,
sconfigge le truppe austriache comandate
dal generale Melas, nonostante
un primo esito a favore degli austriaci.
.Muore il patriarca Federico Maria Giovanelli,
ma non viene designato il successore.
1801
.11 gennaio: muore a Venezia il compositore
napoletano Domenico Cimarosa (1749-
1801) che bandito da Napoli era giunto in
laguna (1799), abitando in Campo S. Angelo
al civico 3584, dove una targa ricorda che
«qui abitò e morì». È sepolto nella Chiesa di
S. Angelo.
.16 gennaio: gli austriaci pressati da
Bonaparte si ritirano dal Veneto e chiedono
l’armistizio, firmato a Treviso.
.9 febbraio: Trattato di Lunéville fra la
repubblica francese e il sacro romano impero.
I francesi si ritirano dal Veneto, subito
rioccupato dagli austriaci. Con la pace
vengono confermati alcuni articoli del Trattato
di Campoformido: l’Austria riottiene il
Veneto, l’Istria e la Dalmazia, ma deve riconoscere
le repubbliche Batava, Elvetica, Cisalpina
e Ligure, comprendente anche Modena
e le legazioni pontificie. L’Adige, la
cui navigazione è libera, diventa il confine
tra Austria e Francia. A Verona la riva destra
viene assegnata ai francesi, quella sinistra,
detta Veronetta, agli austriaci. La divisione
si protrarrà fino al 1805.
612
.26 maggio: Marcantonio Giustinian,
membro del Magistrato Camerale ricorda
che pochi mesi prima della fine della Repubblica
aristocratica la marina mercantile
poteva contare su 600 «bastimenti patentati
[…] ai quali se ne aggiungevano molti
altri di stazza minore», che però limitavano
la loro navigazione fino alle Bocche di
Cattaro.
.28 maggio: arriva il conte ungherese Giuseppe
Maylath, commissario plenipotenziario
austriaco. È riverito, ma anche sommerso
di domande e memoriali: a tutti dà
risposte vaghe e inconcludenti, poi non darà
più udienze, ma farà ricevere i memoriali dal
suo segretario. Non pubblica alcun proclama
e si limita a prendere informazioni.
.24 luglio: arriva il fratello dell’imperatore
per mettere un po’ di ordine in città.
C’è un terremoto burocratico con esclusioni,
inserimenti di nomi nuovi e avvicendamenti,
mentre all’Arsenale si operano
licenziamenti in massa. Il nuovo prefetto è
Alvise Contarini 2ndo.
.4 novembre: terribile rotta del Po ed
altri fiumi, subito assimilata alla memorabile
inondazione del 1705 che aveva colpito
il Veneto, ma anche la Lombardia, gran
parte della Germania e della Francia.
.24 novembre: per risollevare il morale
della popolazione l’imperatore designa il
cardinale Ludovico Flangini quale patriarca
di Venezia al posto del defunto Giovanelli
(1800). Egli fa il suo ingresso il 5 aprile
1802, diventando così il primo patriarca
di Venezia a non essere nominato dalla Repubblica:
l’imperatore, ritenendosi il legittimo
erede del governo della Serenissima,
aveva avocato a sé la nomina del patriarca,
scegliendolo, per «acquistare legittimità innanzi
all’opinione pubblica veneziana», tra
la classe dei patrizi.
.Dicembre: Comizi di Lione, ovvero assemblea
di notabili della Repubblica Cisalpina
riunitasi a Lione, prima sotto la direzione
di Talleyrand, poi di Bonaparte.
Chiamata a sanzionare una nuova costituzione,
l’assemblea trasforma la Cisalpina in
Repubblica italiana e lo stesso Bonaparte,
primo console in Francia, ne viene eletto
presidente.
.L’Arsenale vara la prima costruzione
sotto il dominio austriaco: la fregata Adria.
.Si pone mano al restauro di Palazzo Da
Ponte a S. Maurizio [sestiere di S. Marco]
dopo un furioso incendio in cui periscono
undici arsenalotti.
1802
.2 maggio: nella cappella della Chiesa di
S. Agnese due fratelli veneziani, Antonangelo
(1772-1858) e Marcantonio (1774-1853)
Cavanis, spinti dal desiderio di contribuire
in modo concreto alla rinascita morale della
loro città, fondano la Congregazione Mariana
per dare anche ai poveri fanciulli un’istruzione
gratuita, ma il numero di ragazzi
poveri desiderosi di istruzione cresce vistosamente
e si rende necessario trovare una
nuova sistemazione. Nasce così (2 gennaio
1804) una nuova Scuola di Carità e altre ancora
finché nel 1808 non danno vita anche
ad un Convitto Femminile. Nel 1820 i due fratelli
sacerdoti creano la Congregazione della
Scuole di Carità, approvata dalla Santa Sede
(1835), poi nota come Istituto Cavanis.
.2 marzo: l’arciduca Carlo d’Austria, volendo
continuare la tradizione marinara
della Repubblica, trasforma l’Accademia dei
Nobili [v. 1619] in Collegio dei Cadetti di Marina
di Venezia. La sede è il Convento di S.
Anna, dove trova posto anche la Scuola di
Ingegneria Navale. L’Austria vuole ampliare
la propria Marina e per farlo ha bisogno di
formarne i quadri. Ecco così l’idea del collegio,
che sarà riformato e ingrandito da
Napoleone durante la dominazione francese
(1806-1814), cambiando sede e nome: nascerà
il Collegio di Marina. Dopo la rivoluzione
del 1848 l’Austria, ritornata padrona
di Venezia, trasferirà la sua base da Venezia
a Pola e i quadri, dapprima veneziani o exveneziani,
saranno austriacizzati. L’idea
del collegio, cioè quella di formare i quadri
e fornire i futuri ufficiali alla Marina, rinascerà
nella Venezia italiana come Collegio
Navale G.I.L. [v. 1937].
.In Campo S. Stefano si corre l’ultima
Caccia al toro [v. 1296].
613
.23 ottobre: muore l’ultimo doge di Venezia,
Ludovico Manin [v. 1789]. Lascia 100
mila ducati «... parte per mantenimento di
tanti Pazzi furiosi ed in mancanza di questi
di tanti Mentecati; l’altra parte nel mantenimento
di tanti Ragazzi e Ragazze, che sieno
abbandonate, o non possono aver educazione
dalle loro famiglie, preferendo sempre i
più poveri. Questi saranno trattenuti nel
Luogo fino a che non sia loro trovato impiego,
o collocazione, ed in tal caso alli Ragazzi
saranno contribuiti Ducati Venti per un piccolo
allestimento, ed alle Ragazze Ducati
cinquanta per Dote» [ASV, Notarile testamenti,
b. 234 n. 208]. Per molto tempo il
legato del Manin rimane inapplicato. In
seguito si riesce ad ottenere il rispetto delle
volontà del doge, cioè che la metà del legato
andasse al mantenimento di ragazzi e ragazze
abbandonati o impossibilitati ad essere
educati dalle rispettive famiglie. Tuttavia, le
vicende storiche dilazionano ancora la creazione
di un istituto per l’accoglimento dei
soggetti: soltanto nel 1856 si trova «una
soluzione su basi concrete, istituendosi il
Collegio a S. Antonin». L’anno successivo,
l’Istituto Lodovico Manin si trasferisce nella
sede di Palazzo Sceriman, in seguito al lascito
del conte G.B. Sceriman, e quindi viene
eretto (1883) in ente morale. Sopravvissuto
alla fine della Repubblica e rimasto appartato,
cioè incapace di adattarsi con la facilità di
altri patrizi ai mutamenti avvenuti, chiuso
nel suo nobile dolore, Ludovico Manin ci
appare, negli ultimi anni della sua vita,
come un superstite del vecchio mondo, di
quel mondo che egli, morendo, porta simbolicamente
con sé nella tomba. La
Repubblica di Venezia esce dalla storia per
sempre, e l’Austria vi pone il sigillo, facendo
sistemare l’immagine dell’ultimo doge,
«lavorata da Girolamo Prepiani, nella Sala
dello Scrutinio, sotto la quale sta scritto:
Ludovicus Manin». La morte di Manin porta
simbolicamente nella tomba l’antica
Repubblica aristocratica. Infatti, l’Austria
sembra cambiare atteggiamento e, dopo
aver dimostrato coi fatti di voler emarginare
i patrizi, dichiara esplicitamente che essi,
come tali, cessano definitivamente di esistere
e vengono equiparati agli altri nobili di
terraferma. Viene così sospesa la stampa del
Libro d’Oro e si ordinano le prove araldiche
per la nobiltà, come si fa negli altri paesi.
1803
.L’Austria introduce un nuovo sistema
amministrativo che sarà completato il 1°
gennaio 1804. Si procede alla creazione di
un Consiglio di Governo sotto la presidenza
del commissario plenipotenziario, che non
è più Maylath [v. 1801], ma il conte Ferdinando
von Bissingen, tirolese, uomo «probo,
pio, liberale, benefico, munificentissimo».
Al suo fianco non molti veneziani.
Con la costituzione del Consiglio di Governo,
organo decisionale del governo generale di
Venezia, cessa il Magistrato Camerale e gli
altri dicasteri (3 febbraio 1803), poi segue
un editto del Bissingen (16 marzo) che in
pratica è un secondo regolamento per la
terraferma dopo quello del Wallis del 1798.
E come allora, il nuovo regolamento (in
appena 5 articoli) annuncia che per la «direzione
e maneggio negli affari politici ed
economici» della città di Venezia si deve
attendere la pubblicazione di una nuova
organizzazione detta, questa volta, Sovrana
Risoluzione. Intanto, il nuovo regolamento
per la terraferma ricalca la precedente divisione
operata da Bonaparte nel 1797 quando
aveva istituito dappertutto i governi
centrali, con l’esclusione di Venezia e Dogado
lasciati alla Municipalità Provvisoria:
Brescia, Treviso, Padova e Polesine, Friuli,
Vicenza, Verona, Belluno. Adesso, l’Austria
opera una analoga divisione in cui figura,
al posto di Brescia, annessa alla Cisalpina,
Venezia con il suo Dogado. Viene abolita la
Congregazione Delegata Provinciale «non
troppo fedele ai principi austriaci» e la si
sostituisce con un Capitaniato Provinciale
«quasi militaresco» che rafforza e conferma
l’assolutismo del potere, destando amarezza
in tutti gli ambienti cittadini. Al posto
del prefetto civile si insedia così il capitano
provinciale. La scelta cade su Nicolò Erizzo
2ndo, un veneziano, «per mitigare l’umiliazione
del dominio straniero». Il regio capita-
614
nio provinciale deve eseguire «attentamente
e con prontezza» gli ordini del governo
generale di Venezia, vegliare «alla conservazione
dei diritti del Principe», procurare
«il bene e la felicità pubblica», mantenere il
buon ordine e la quiete fra gli abitanti della
provincia di sua giurisdizione», aver cura
«di pubblicare e di sostenere l’osservanza
dei Sovrani Editti e Regolamenti di massima»,
stare «sempre attento alla celere e regolare
spedizione degli affari per il maggior
comodo dei sudditi», riferire al governo
i disordini e dare al medesimo «le opportune
disposizioni economiche». Oltre
all’amministrazione politica, il capitano assume
anche la direzione di polizia e cessano
così, in ogni capoluogo, i regi delegati di
polizia, ad eccezione della Direzione generale
di Polizia di Venezia che continua a sussistere.
Con un ulteriore editto (27 marzo), Bissingen
comunica la Sovrana Patente che, tra
l’altro, introduce la procedura giudiziaria
in vigore negli stati ereditari e quindi in tutte
le città cessano i tribunali d’appello eccetto
quello di Venezia, mentre il tribunale
supremo di Vienna avoca a sé «gli oggetti
giudiziarj sì civili che criminali in terza I-
stanza», la qual cosa significa la perdita, per
Venezia, del tribunale revisorio. In seguito
(25 novembre), viene pubblicata la Sovrana
Risoluzione, che riguarda soltanto Venezia.
.Muore l’abate Giampiccoli Gallicciolli
che nel 1795 aveva pubblicato Delle memorie
venete antiche profane ed ecclesiastiche.
1804
.29 febbraio: muore il patriarca Ludovico
Flangini (1801-1804). Con la sua morte la
sede patriarcale rimarrà vacante fino al 1807.
.3 marzo: muore il pittore Giandomenico
Tiepolo (1727-1804), figlio di Giambattista,
del quale fu allievo, collaboratore e
continuatore. L’attività dei due pittori s’interseca
al punto che alcune opere non sono
attribuite con certezza all’uno o all’altro.
Rispetto al padre e al suo tempo, egli fu un
innovatore, sia per la novità nella scelta dei
temi, sia per lo spirito ironico e la grafìa
nervosa del tratto pittorico.
.18 maggio: in Francia, su proposta del
Senato, Napoleone Bonaparte viene proclamato
imperatore dei francesi assumendo il
nome di Napoleone I.
.11 agosto: Francesco II d’Austria accanto
al titolo ereditario di imperatore del sacro
romano impero assume anche quello di imperatore
d’Austria e si fa quindi chiamare Francesco
I. A Venezia circola la battuta Francesco
secondo è diventato Francesco primo e presto
diventerà Francesco zero.
1805
.19 marzo: ‘sublimato’ dal genio di Beethoven,
che da poco aveva completato la
sua terza sinfonia, L’eroica, scrivendo sulla
copertina «composta per festeggiare l’avvento
di un grande Uomo», Napoleone I,
avendo stabilito che il governo della Repubblica
italiana, già Cisalpina, diventasse un
regno ereditario e avesse come suo re l’imperatore
dei francesi, ripete nel Duomo di
Milano la scena che tempo prima aveva
recitato a Parigi, quando a Nôtre-Dame si
era incoronato imperatore dei francesi alla
presenza di Pio VII (2 dicembre 1804).
.19 luglio: fa scalpore in città la notizia
che il calzolaio Matteo Lovat, abitante in
Calle de le Muneghe a S. Alvise al civico
3281, spinto da mania religiosa, si era evirato
e poi crocifisso: «messosi a nudo, cintosi
il capo di spine, e fattasi con un coltello
la ferita nel costato, inchiodossi crudelmente
ad una croce, attaccata per mezzo di
fune ad una trave vicina alla finestra della
sua abitazione, donde si spinse fuori penzoloni
per dare spettacolo del proprio martirio
ai passanti» [Tassini Curiosità ... 439].
Ricoverato a S. Servolo morirà l’anno
seguente.
.Napoleone dichiara guerra all’Austria e
i francesi pongono Venezia in stato di blocco
(2 dicembre). In soccorso di Venezia e del
Veneto, l’Austria manda il conte di Bellegarde
con 18 battaglioni e uno squadrone,
mentre il principe Orsini-Rosenberg con altre
truppe assume la difesa di Chioggia e di
Brondolo, ma poi, dopo la vittoria napoleonica
ad Austerlitz, viene firmata la Pace di
Presburgo (26 dicembre). In base ad essa
l’Austria cede Venezia e il Veneto, avuti da
Bonaparte a Campoformido, perché siano
incorporati al regno d’Italia, la cui corona
615
deve rimanere staccata da quella di Francia.
.La scrittrice francese Madame de Staël,
che a Parigi ha dato vita (1797) a un salotto
politico-letterario diventato celebre, viene a
Venezia e sulla città scrive le sue impressioni:
«L’aspetto di Venezia suscita più stupore che piacere:
sulle prime si crederebbe di vedere una città
sommersa e occorre una certa riflessione per ammirare
il genio dei mortali che si son conquistati questa
nuova dimora sull’acqua [...]. Nell’entrare a
Venezia, un senso di tristezza s’impadronisce della
mente. [...] Il silenzio è profondo, in questa città,
dove le strade sono canali e il rumore del remo è del
silenzio l’unica interruzione. [...] Si trovano a Venezia
alcuni popolani che non sono mai andati da
un quartiere all’altro, che non conoscono la piazza
S. Marco [...]. Nella maggior parte delle città europee,
la fantasia degli scrittori è costretta ad evitare
con cura ciò che è quotidiano, perché né le nostre
usanze né il nostro lusso sono poetici. Ma a
Venezia nulla è volgare in questo genere; canali e
barche fanno un quadro pittoresco dei più semplici
avvenimenti della vita ...» [Cosulich 36-7].
1806
.15 gennaio: il barone Bernardo De Rossetti,
commissario civile per l’Austria, pubblica
un manifesto in cui annuncia il passaggio
dei poteri a Napoleone e la consegna
«dentro lo spazio di cinque giorni» degli ex-
Stati veneti alle truppe franco-italiane.
.18 gennaio: scambio delle ratifiche tra
il generale Law Lauriston, commissario civile
e militare della Francia, e il marchese
Ghisileri, delegato dell’Austria, mentre
Napoleone emana il decreto con il quale
stabilisce che, atteso lo studio in atto delle
«disposizioni da prendersi» per l’unione
degli «Stati di Venezia» al regno italico,
essi sono «straordinariamente amministrati»
fino a nuovo ordine. Finisce così, dopo
otto anni, la prima dominazione straniera,
che aveva abbassato «Venezia e il suo
dominio dal livello di sede di governo sovrano
e di stato indipendente a quello di
provincia di un grande impero»; otto anni
di «sonnolenta dominazione imperiale
funestata da carestie, da epidemie, da scorribande
di armate straniere», che avevano
avuto «forti ripercussioni sopra la situazione
generale della vita», che avevano reso
più povero il Veneto e «depresso» Venezia;
otto anni durante i quali l’Austria si era
limitata a cavare dalla popolazione «quanti
più denari poteva», a tenerla soggetta
per mezzo dei suoi generali, governatori e
commissari ed a stordirla con divertimenti
e con teatri», otto anni, ma era finita.
.19 gennaio: un manifesto informa la cittadinanza
sul cambio dei poteri:
«In seguito del Trattato di pace di Presburgo in
data del 26 Decembre 1805, fra LE LORO
MAESTÀ L’IMPERATORE DI GERMANIA e
D’AUSTRIA, E L’IMPERATORE DE’ FRAN-
CESI, RE D’ITALIA, la Città di Venezia come
pure tutti gli Stati Veneti sono riuniti al
REGNO D’ITALIA. Oggi 19 Gennaro 1806 la
totalità di questi Stati è già in possesso di SUA
MAESTÀ L’IMPERATOR DE’ FRANCESI RE
D‘ITALIA. Verranno de’ Commissari per organizzare
definitivamente tutti i rami dell’Amministrazione;
fino alla loro venuta tutte le
Autorità e tutti gli Impiegati della Città di Venezia,
Dogado e Lagune, Sudditi del RE D’ITA-
LIA, continueranno ad esercitare le loro funzioni;
il sistema d‘Amministrazione continuerà provvisoriamente
sullo stesso piede [...]. Veneziani.
Riuniti come ora siete al REGNO D’ITALIA non
formate più che uno stesso popolo; li stessi costumi,
la stessa lingua, li stessi interessi devono render
grata alli Abitanti delle provincie Venete una
tal riunione» [Quotidiano Veneto, 20 gennaio
1806, p. 57].
In giornata entrano le truppe francesi. I
generali Miollis e Lauriston prendono possesso
della città e inizia la dominazione
francese (1806-1814), un decennio che porta
grandi novità nella vita economica e nell’assetto
urbano: oltre all’istituzione del porto
franco, dapprima limitato all’isola di S.
Giorgio, poi esteso anche a una parte della
Giudecca, si chiudono molte chiese e istituzioni
religiose, asportando le opere d’arte e
concentrandole nelle nuove Gallerie dell’Accademia;
si aprono nuovi percorsi stradali
(via Eugenia, poi via Garibaldi), si realizzano
i Giardini di Castello, detti appunto
napoleonici, e si attuano rinnovamenti urbanistici
che continueranno per tutto l’Ottocento
(secolo distruttore a Venezia come a
616
Milano, a Roma, a Parigi, a Londra), con demolizioni
di numerosi edifici storici.
.3 febbraio: il vicerè d’Italia Eugenio
Beauharnais giunge a Venezia con la sua
novella sposa Amalia e riceve grandi accoglienze.
I due sposi si fermano cinque giorni,
durante i quali hanno modo di visitare
la città e di gustare l’ospitalità veneziana,
che mostra il meglio di sé nei festeggiamenti
organizzati per la sera del 5 febbraio.
Lusingato da simili accoglienze, Eugenio
passa subito dalle promesse ai fatti, annunciando
la creazione della Camera di Commercio
sotto la presidenza di Antonio Revedin,
confermando la pensione per i barnaboti
(i patrizi poveri), concedendo il porto
franco, decretando l’istituzione della carica
di podestà assistito da nove Savi e quindi
dando alla città un’autorità municipale la
cui giurisdizione è ristretta ai sestieri più la
Giudecca e qualche isola minore.
La gestazione della Camera di Commercio si
fa risalire al 1713 quando, per regolare la
mercatura, si era costituito un ‘corpo’ formato
da 26 membri scelti fra i più accreditati
mercanti per discutere sullo stato del
commercio e riferire al governo: Francesco
Morosini aveva presentato (1764) una relazione,
indicando il numero delle persone
(24 membri, negozianti di Venezia, scelti a
maggioranza di voti in seno ai vari consorzi
formati tra esercenti di uno stesso commercio),
la durata delle cariche (3 anni), il
luogo delle adunanze (Riva del Vin, nel
Fondaco della Farina). Nel 1768, però, il
Senato aveva manifestato gravi dubbi sulla
composizione e i fini della Camera per cui i
decreti di istituzione erano stati annullati.
L’idea è ripresa dal decreto di Eugenio, fissando
organizzazione e poteri: 15 membri,
di cui 9 devono risiedere a Venezia e gli
altri 6 uno per capoluogo delle rimanenti 6
province venete. In seguito, un nuovo
decreto (27 giugno 1811) istituirà a Venezia
la Camera di Commercio Arti e Manifatture.
Poi, durante la nuova dominazione austriaca,
verrà promulgata (18 marzo 1850)
la legge per l’istituzione delle Camere di
Commercio ed Industria obbligatorie in tutto
l’impero. Ne verranno costituite 60, di cui 8
nel Triveneto, una a Venezia. Dopo l'Unità
d’Italia, con legge del 3 marzo 1869, la Camera
verrà a chiamarsi Camera di Commercio
ed Arti. Il nome cambia ancora: con la legge
20 marzo 1910, si chiamerà Camera di Commercio
e Industria della Provincia di Venezia.
La prima sede effettiva sarà al pianoterra
del Palazzo Ducale, poi si utilizzerà l’edificio
della Zecca (soppressa dal 1870), dove
rimarrà fino al 1901, quando, per far posto
alla Marciana [v. 1468], si trasferirà in
Palazzo Trevisan Cappello sul Rio della Canonica,
rimanendovi fino al 1926, anno in
cui troverà una nuova sede in un palazzo
costruito apposta su progetto degli ingegneri
Coen e Puglisi-Allegra in via XXII
Marzo (poi Calle Larga XXII Marzo), dove
si trova ubicata la sede principale all’inizio
del 21° secolo.
.10 febbraio: Eugenio emana da Brescia
un decreto che vieta la «introduzione delle
merci inglesi in tutte le provincie venete, sotto
pena di confisca e di multa». Se Napoleone
era padrone del continente, l’Inghilterra
era diventata «padrona assoluta dei
mari» e cercava «di mettere in crisi la Francia
e i suoi satelliti impedendone il commercio
marittimo», per cui Eugenio, imbeccato da
Napoleone, risponde col suo decreto antiinglese,
che però espone l’economia del regno
italico a gravi danni e per quanto riguarda
Venezia rappresenta un colpo mortale al
suo già disastrato commercio.
.4 aprile: muore Carlo Gozzi (1720-1806)
illustre letterato. Fratello minore di Gasparo
aveva lanciato la sfida ‘romantica’
alla commedia ‘realistica’ del Goldoni a
cominciare dal 1761, quando mise in scena
una fiaba drammatizzata. Gozzi è l’opposto
di Goldoni: quest’ultimo «propone il
modello di una città realistica, virtuosamente
borghese, moderna ed europea; fantastica,
popolare, tradizionalista e regionalistica
la visione di Gozzi, che non solo
crede ancora in Pantalone, ma anche al Principe
Azzurro. I ‘goldoniani’ saranno quelli
che costruiranno il ponte collegando Venezia
alla terraferma e progettando l’industrializzazione
del porto, mentre i ‘gozziani’
saranno e sono coloro che difendono
l’immobilità di Venezia, dei suoi usi, dei
suoi costumi [Cfr. Brusegan, Scarsella, Vit-
617
toria 153]. Nel 2006, Javier Gutiérrez Carou
pubblica a Venezia la biografia completa di
Carlo Gozzi, che fra le sue opere migliori
annovera La Marfisa bizzarra (poema burlesco
in cui le armi della satira sono rivolte
contro i costumi del Settecento); Memorie
inutili (autobiografia spigliata e colorita);
L’augellin belverde (satira del razionalismo
francese) e Turandot, che ispirerà l'opera
omonima di Giacomo Puccini.
.20 aprile: si manda a governare la Dalmazia
l’ex municipalista Vincenzo Dandolo
con il titolo di provveditore generale. Per il
resto degli ex stati veneziani, Napoleone ha
in mente di creare i dipartimenti, così come
si era fatto per le altre province del regno
italico e com’era costume francese. Ogni
dipartimento prenderà il nome di un fiume,
o di un mare e sarà retto da un prefetto
«assistito da un consiglio di prefettura». La
provincia o dipartimento di Venezia assumerà
il nome di Dipartimento dell’Adriatico,
Verona quello dell’Adige, Padova del Brenta,
Vicenza del Bacchiglione, Belluno del Piave,
Treviso del Tagliamento, Udine del Passariano
e Rovigo del Basso Po. In dipartimento viene
eretta anche l’Istria. Il Dipartimento dell’Adriatico,
«comprendente grosso modo il territorio
lagunare da Caorle a Chioggia», sarà
a sua volta diviso nei due distretti di
Venezia e Chioggia. Quei confini saranno
però ritenuti «troppo ristretti» e sorgerà subito
la questione di recuperare «tutta la serie
dei comuni della terraferma a ridosso
del margine lagunare», storicamente facenti
parte integrante di Venezia, ma in previsione
assegnati ad altri dipartimenti. Napoleone
promette degli aggiustamenti. Per il
momento, comunque, la situazione rimane
congelata [v. 22 dicembre 1807].
.25 aprile: si varano diversi provvedimenti
concernenti l’avocazione al Demanio
dei beni delle confraternite, la concentrazione
dei religiosi, la riduzione di monasteri
e conventi.
.1° maggio: entra in vigore la legge sull’annessione
degli ex Stati Veneti al regno
d’Italia con capitale Milano e divengono
operanti le norme sulle pubbliche amministrazioni
secondo il diritto amministrativo
francese. Con l’annessione entrano in vigore
il codice napoleonico, il sistema monetario
dell’impero e il concordato con la Chiesa,
che era stato concluso nel 1801 fra la
Repubblica italiana (ex Cisalpina) e Pio VII. Il
concordato stabilisce che la religione dello
Stato è quella cattolica, che il presidente
della Repubblica italiana (trasformata in
Regno italico il 17 marzo 1805) può nominare
i vescovi e che questi devono giurare
nelle sue mani, che anche i parroci, a loro
volta, sono obbligati a giurare nelle mani
delle autorità civili. L’applicazione del
codice napoleonico porta subito una novità,
ovvero l’attivazione dei registri dello
stato civile, riguardanti nascite, matrimoni e
decessi che nel passato erano affidati ai singoli
parroci e ad essi ritornerà dopo l’esperienza
francese per essere ripresa dal Comune
qualche anno dopo l’annessione al
Regno d’Italia (1° settembre 1871). I registri
dello stato civile compilati durante la dominazione
francese saranno concentrati presso
l’Archivio dei Frari (voluto da Napoleone),
mentre quelli dei periodi anteriori e
posteriori rimarranno presso gli archivi
parrocchiali.
.15 giugno: la grave situazione economica
veneziana e veneta spinge fino a
Saint Cloud una delegazione di rappresentanti
dei diversi dipartimenti per giurare
obbedienza e fedeltà a Napoleone e fargli
tutta una serie di richieste. Una testimonianza
sulle più urgenti necessità di Venezia
ce la offre la lettera del capo della polizia
al podestà Daniele Renier (1806-11) in
cui è scritto che: l’illuminazione notturna
della città non è tale da garantire la sicurezza
pubblica; lo scavo dei canali, trascurato
sotto il governo austriaco, è assolutamente
necessario per porre fine alle sgradevoli
esalazioni; i mendicanti sono in numero
eccessivo; è necessaria la creazione di
un Cimitero fuori dal centro cittadino perché
un contagio potrebbe fare diventare
l’intera città un vasto sepolcretto; servono
Case di Lavoro dove far convergere, per lavorare
a basso prezzo, donne, ragazzi, vecchi,
mendicanti, individui equivoci [Cfr.
Cosulich 37]. La lettera del capo della polizia
serve al podestà come promemoria per
scrivere a sua volta una lettera al Ministero
618
dell’interno in cui lamenta: l’isolamento di
Venezia rimasta priva del suo territorio di
terraferma; la pesantezza delle imposte, la
decadenza commerciale e produttiva; la
grande povertà; i prezzi troppo alti, ancorché
calmierati, della carne e dell’olio d’oliva;
il disordine del sistema monetario, che
provoca conseguenze dannose per via del
rapporto aleatorio oro-rame; la situazione
compassionevole di monasteri, conventi, pie
fondazione e dei quattro ospedali [Cfr.
Cosulich 38].
La lettera del podestà, che tocca le principali
cause di indigenza della città, arriva a
Napoleone che acconsente a ricevere una
delegazione veneta. Dopo l’atto formale del
giuramento, il portavoce della delegazione,
il veneziano Francesco Pisani, riferisce sulla
grave situazione economica e chiede dei
provvedimenti. Napoleone incarica il suo
segretario di Stato, Antonio Aldini, di fargli
un rapporto dettagliato; egli metterà in evidenza
ben 9 campi d’intervento (istruzione
pubblica, acque e strade, stabilimenti di
pubblica beneficenza, pensioni ai patrizi
poveri e agli impiegati, monti di pietà, debito
pubblico, commercio, beni comunali,
confini) e suggerirà gli interventi, ad alcuni
dei quali sarà data pronta esecuzione. Intanto,
Napoleone conferisce ad Eugenio
Beauharnais il titolo di principe di Venezia,
istituisce l’Accademia di Belle Arti (uguale a
quella di Milano e di Bologna), e dei Licei,
assegna un contributo annuo all’Arsenale
per costruire navi francesi, protegge l’industria
vetraria di Murano, istituendo dazi atti
ad ostacolare l’importazione dei vetri di
Boemia, crea il porto franco destinando ad
esso l’isola di S. Giorgio, e dà l’avvio ad
alcuni lavori nel porto, che però è rovinato
completamente, sotto il profilo economico,
dal blocco continentale decretato dallo stesso
imperatore [v. 21 novembre] per costringere
l’Inghilterra alla resa. Accanto alle istituzioni
di cui era già dotata la città – prefettura,
consiglio municipale, intendenza di
finanza, magistrato di sanità marittima, tribunale
per le cause civili e criminali, corte
d’appello (una delle cinque del regno italico:
le altre essendo a Milano, che ha anche
la corte di cassazione, a Bologna, Brescia ed
Ancona), amministrazione del Lotto (una
della cinque esistenti nel regno), sede primaria
dell’armata di mare con annesso collegio
di marina – Napoleone crea, con
decreto 25 luglio 1806, un Magistrato alle
Acque composto di 7 membri «tratti dai dipartimenti
veneti attraversati dai fiumi
maggiori». Oltre al Magistrato alle Acque,
che però cesserà dalle sue funzioni circa un
anno e mezzo dopo (la tutela della laguna
passerà al podestà di Venezia e ai Savi, sentiti
i Comuni del dipartimento), Napoleone
regola il debito pubblico con decreto 26
luglio 1806, riconoscendo come debito dello
Stato quello che la Serenissima aveva verso
la Zecca e il Bancogiro, che il governo austriaco
non aveva voluto riconoscere. Il debito
pubblico sarà in seguito riordinato con
apposite leggi finanziarie, ma la dominazione
francese non riuscirà a liquidarlo del
tutto: parte di quel debito rimarrà in eredità
al nuovo governo austriaco e invano i
creditori tenteranno di far «rivivere i loro
diritti». Il 14 agosto Napoleone dispone poi
tutta una serie di ‘beneficenze’ riguardanti
619
«la Zecca, la casa di Mendicità, misure varie
per il commercio, potenziamento della R.
Marina; pensionati civili e militari; regolamento
e scavazione dei Canali» [Cosulich
38] ed infine istituisce il Monte di Pietà (28
ottobre).
.6 agosto: scompare il sacro romano impero
per effetto della Pace di Presburgo
(1805), che stacca l’Autria dalla Confederazione
germanica e Francesco I d’Austria
rinuncia al titolo, rimanendo soltanto imperatore
d’Austria.
.15 agosto: festa per il compleanno di
Napoleone, che continua anche il giorno
successivo e che avrà il suo apice con l’inaugurazione
in Arsenale del Busto di
Napoleone, opera di Pietro Cardelli (1805)
donata alla città da Eugenio.
.22 agosto: il veneziano Nicolò Erizzo
2ndo, capitano provinciale, viene sostituito
da un milanese, il conte Marco Francesco
Serbelloni con il nuovo titolo di prefetto.
.Inizia la demolizione dei Granai di Terranova
per unire la fabbrica alle Procuratie
Nuove e realizzare il Palazzo Reale ad opera
di Lorenzo Santi e G.A. Antolini, che vi lavorano
tra il 1810 e il 1815. L’area occupata
dai granai diventa subito uno spazio verde
riservato alla corte (poi chiamato Giardinetti
Reali, o semplicemente Giardinetti).
.S’individua il sito per la costruzione del
Cimitero poi detto di S. Michele. Il direttore
generale della polizia Lagarde aveva
inviato all’inizio dell’anno una lettera al
podestà Daniele Renier nella quale urgeva
di provvedere, prima dell’estate alla preparazione
di un luogo idoneo d’intumulazione
fuori Venezia, in terraferma o in un’isola
della laguna. L’estate passa, ma prima della
fine dell’anno il sito viene individuato nell’isola
della Certosa (dove sorge la Chiesa di
S. Andrea della Certosa demolita nel 1810),
ma poi si sceglie l’isola di S. Cristoforo della
Pace che, benché isolata, è più accessibile,
distando poche centinaia di metri in linea
d’aria dalle Fondamente Nuove e da
Murano, ma per la costruzione del Cimitero
si deve sacrificare il complesso religioso
formato da chiesa e convento.
.La Chiesa di S. Giorgio in Alga viene soppressa
e trasformata in cantiere per aerostati,
ma pochi anni dopo sarà demolita.
.La chiesa e il convento dell’isoletta di S.
Secondo, a fianco del ponte della ferrovia,
vengono soppressi e poi demoliti (1820).
.A Burano si sopprimono e poi si demoliscono
le chiese e i monasteri di S. Mauro
(vulgo S. Moro) e di S. Vito. Si sopprime
anche la Chiesa di S.M. delle Grazie e l’annesso
monastero, complesso costruito nel
16° secolo e infine restaurato (1991) e assegnato
in concessione al Comune.
.A Murano si sopprime la Chiesa di S.
Marco e Andrea che esisteva dal 1248 e il
Monastero delle Benedettine dal 1486. Si
sopprime anche il complesso di S. Chiara
Vergine delle Francescane di cui rimarrà,
nel 21° sec., la splendida facciata nascosta
dietro alcune costruzioni moderne.
.21 novembre: Napoleone decreta il
blocco continentale contro l’Inghilterra,
vietando ogni rapporto e commercio con le
isole britanniche. Il blocco contro le navi e
le merci inglesi è un disastro per Venezia,
che con la cessazione di ogni commercio
marittimo vede aprirsi il «periodo più
nero» della sua economia.
.Il governo napoleonico riforma i vecchi
banchi del Ghetto istituendo il Banco Pignoratizio
Comunale, sul modello dei Monti di
Pietà esistenti da secoli in altre città.
.Chateaubriand viene in visita a Venezia,
che definirà «città contro natura».
.I francesi nominano una commissione
incaricata di studiare la regolazione del
Porto di Venezia, che proporrà la costruzione
alla Bocca di Porto di Malamocco di due
dighe parallele in direzione normale al litorale,
al fine di indurre le correnti ad interrompere
lo scanno formatosi davanti alla
Bocca di Porto.
.Sorge nei pressi di Piazzale Roma il
Santissimo Nome di Dio, un pio ritiro elevato
al rango di monastero nel 1841 e trasferito
a Mantova all’inizio del 1994.
.A Murano si sopprime la Chiesa di S.
Giustina per adibirla ad edificio scolastico e
la cui facciata, opera del Longhena, viene
privata dell’elegante timpano originale
[Cfr. Toso Borella 191].
.Muore Francesco Pajola (1741-1806),
celebre litotomista veneziano.
620
1807
.11 gennaio: si nomina il nuovo patriarca
Nicola Saverio Gamboni, che pone fine
al periodo della sede vacante (1804-1807).
A scegliere Gamboni è lo stesso Napoleone
e il papa si deve adattare.
.12 gennaio: decreto napoleonico che
istituisce il catasto generale e definisce l’assetto
censuario e fiscale per tutto il territorio
del regno. Il successivo 13 aprile viene
emesso un dettagliato regolamento con le
norme per la compilazione dei catasti. «In
particolare per quanto riguarda la vicenda
veneta e veneziana in specie, va detto che il
catasto si pone a cavallo di una serie di
provvedimenti relativi alla riorganizzazione
di tutto il sistema ecclesiastico, assistenziale,
corporativo e della connessa proprietà
fondiaria e immobiliare urbana ed extraurbana.
La compilazione del catasto è preceduta
infatti dalla applicazione delle leggi
relative all’organizzazione del clero regolare
e secolare e delle monache (8 giugno
1805, estese agli stati ex veneti il 9 aprile
1806); dal decreto 25 aprile 1806 concernente
l’avocazione al Demanio de’ beni delle Abbazie
e Commende di qualunque ordine straniero,
non che di quelli delle Scuole, Confraternite
e simili consorzi laicali; dal decreto di istituzione
della Congregazione di Carità (18
giugno 1807). Precede invece altri celebri
provvedimenti, dei quali per altro risente
nel corso della compilazione: quello relativo
a Venezia del 7 dicembre 1807 (che porta
da 70 a 40 il numero delle parrocchie cittadine,
poi ulteriormente ridotte a 30 nel
1810) e quello, infine, relativo alla soppressione
di corporazioni, congregazioni, comuni
ed associazioni ecclesiastiche di qualunque
natura e denominazione, che salva solo vescovadi,
seminari, capitoli, cattedrali, parrocchie,
congregazioni ospedaliere e taluni
ordini di suore di carità e di educazione
femminile» [AA.VV., Venezia nell’età di
Canova 280].
.12 febbraio: l’Accademia di Pittura, Scultura
e Architettura è riformata. Si chiama
adesso Accademia di Belle Arti. Primo presidente
è Almorò Pisani.
Ancora alla fine del 17° sec. gli artisti veneziani
avevano chiesto alla Serenissima di
promuovere la fondazione di un’accademia
per rendere l’arte veneta competitiva
con quella praticata nelle altre accademie
già esistenti in alcune città importanti della
penisola italiana. Nel 1750 si era concesso
ai capi dei Collegi dei Pittori e degli Scultori
l’utilizzo di una stanza al Fondaco della Farina
(Fonteghetto) a S. Marco. La concessione
fu estesa (1759) ad altre tre stanze e ad
un corridoio situati nel piano superiore.
Scopo dell’Accademia era quello di dare
l’opportunità ai giovani artisti di «disegnare
un uomo ignudo in quella posizione che
verrà collocato dalli Maestri» tutti i giorni,
tranne i festivi dal giorno di S. Luca (18
ottobre) al venerdì santo. Alla fine di ogni
anno gli studenti più bravi ottenevano un
attestato. L’Accademia si rinnova nel 1807
quando Eugenio ordina di organizzarla come
quelle di Milano e Bologna. Nasce così
l’Accademia di Belle Arti di Venezia con sede
nell’ex Scuola Grande della Carità. All’inizio
del 21° sec., l’Accademia, che prepara
figure professionali nel campo della produzione
artistica, del restauro, della progettazione
multimediale, del design e di altre tecniche
dell’immagine, abbandona la sede
storica, trasferendosi in un palazzo alle
Zattere, già Ospedale degli Incurabili, e lasciando
lo spazio all’ingrandimento delle
Gallerie dell’Accademia.
Le Gallerie dell’Accademia, aperte al pubblico
nel 1807, costituiscono la più antica e
completa pinacoteca cittadina, illustrano
cioè la storia della pittura veneziana dalle
sue origini al 18° sec., ovvero da Paolo Veneziano
ai grandi del Rinascimento (Bellini,
Carpaccio, Giorgione, Tiziano, Tintoretto,
Veronese), al Settecento (Tiepolo, Canaletto,
Piazzetta, Guardi, Rosalba Carriera,
Longhi e altri). Il primo nucleo del museo
è la Collezione dell’Accademia dei Pittori e
Scultori, l’associazione nata nel 1750 nella
sede al Fonteghetto della Farina [che poi
ospiterà la Capitaneria di Porto], riconosciuta
definitivamente nel 1756. A questo
primo nucleo si aggiungono poi molte altre
opere provenienti da conventi e chiese
soppressi in base alle leggi napoleoniche,
621
oltre a legati e donazioni di ricchi e nobili
collezionisti. Nel 1816 le Gallerie acquisiscono
la raccolta Molin, nel 1838 quella
Contarini, nel 1850 quella Renier e nel 1856
quella Manfrin. Con l’inizio della dominazione
italiana (1866) lo Stato, consapevole
dell’importanza delle Gallerie, procede ad
alcuni importanti acquisti, mentre all’alba
del 21° sec. si decide il raddoppio delle
superfici espositive, accorpando gli adiacenti
locali dell’Accademia di Belle Arti trasferita
altrove.
.19 ottobre: una deliberazione vice-reale
decreta il passaggio della cattedra patriarcale
da S. Pietro di Castello alla Basilica di S.
Marco. La sanatio canonica arriverà nel 1821.
.28 ottobre: si istituisce il monte di pietà,
chiamato Banco Pignoratizio Comunale, essendo
gestito direttamente dal Comune. Il
Banco mira «a sottrarre la povera gente al
dominio dell’usura».
.29 novembre: nel pomeriggio arrivo
trionfale di Napoleone a Venezia, dove resterà
per 10 giorni. Alla sera grandi feste. Il
Morelli fa una descrizione di tutto.
.30 novembre, lunedì: Napoleone scende
in Piazza per recarsi in chiesa e far contento
il patriarca. C’è una folla straripante.
Dopo la santa messa visita l’Arsenale.
.1° dicembre, martedì: Napoleone assieme
ad Eugenio visita i murazzi e le fortificazioni
di Chioggia, mentre alla sera assiste
al Teatro La Fenice alla cantata Il giudizio di
Giove di Lauro Corniani Algarotti.
.2 dicembre, mercoledì: Napoleone ritorna
in Arsenale per assistere al varo di
due corvette cannoniere (Fauna e Speranza).
Alla sera feste popolari e illuminazione a
cera della città. Dopo mezzanotte comincia
a piovere e così il Comune, che aveva fatto
«largo uso del pubblico denaro per installare
i ceri e accenderli» viene ... sollevato
«dalla spesa dello spegnimento».
.3 dicembre, giovedì: Napoleone ha già
visto Venezia in tutti i suoi colori e in tutte
le sue luci. Pioggia, vento, nebbia, gelo, sole.
Mancava soltanto l’acqua alta, ed eccola
lì, di prima mattina, così alta che una gondola
deve andare a prelevarlo per trasportarlo
sulla barca che lo condurrà a Murano
a visitare le fornaci. Il pomeriggio è interamente
riservato alle finanze e la sera alla
grande festa da ballo al Teatro La Fenice.
.4 dicembre, venerdì: Napoleone dedica
gran parte della giornata alla visita delle
isole dell’estuario.
.5 dicembre, sabato: Napoleone preferisce
non uscire per il gran freddo e così trascorre
parte della giornata con il ministro
delle finanze per completare il decreto per
Venezia. Il pomeriggio è dedicato alla concessione
di onorificenze e tra gli insigniti
figurano personalità come Ippolito Pindemonte,
Ugo Foscolo e Antonio Canova.
.6 dicembre, domenica: Napoleone assiste
alla santa messa nella Chiesa del Redentore,
poi visita Palazzo Ducale, dove ha la
sua sede il Comune, e assiste alla prima
seduta del primo Consiglio comunale, che
per l’occasione si riunisce nella sala dell’ex
Maggior Consiglio e vota importanti delibere
riguardanti l’obbligo per i pubblici dipendenti
dell’orario unico (dalle otto del
mattino alle quattro del pomeriggio) l’illuminazione
pubblica, la progettazione di alcuni
ponti, l’escavo di qualche rio, la donazione
alla Marciana di un busto dell’imperatore
e l’istituzione del primo liceo cittadino.
Si tratta di un liceo-convitto e si chiama
Liceo S. Caterina perché sorge nello stesso
edifico del monastero dei frati Agostiniani
(detti ‘sacchini’ o ‘sacchiti’ per il loro abito
simile a un sacco), che avevano fondato
l’annessa chiesa dedicata a santa Caterina.
Con la soppressione dell’ordine dei ‘sacchini’
(1274), il complesso era stato messo in
vendita e nel corso dei secoli aveva subìto
numerosi interventi. Nel 1807, a seguito
delle soppressioni, il monastero viene chiuso
e le monache si trasferiscono a S. Alvise
per cui la struttura viene utilizzata dal Liceo,
che nel 1850 è separato dal Convitto
(riservato alle scuole elementari e medie
inferiori) e nel 1867 re-intitolato Regio Liceo
Marco Foscarini. Con la riforma Gentile
(1923) diventa liceo classico, mentre il Convitto
viene chiuso (1937) per far posto
(1938) alla G.I.L. (Gioventù Italiana del Littorio),
ma poi riaperto (1995) e riunito al
Liceo. Il Convitto però non offrirà più la
possibilità di alloggio, ma solo quella del
semi-convitto (pranzo e pomeriggio di atti-
622
LE 30 PARROCCHIE VENEZIANE
Sestiere di Castello
S. Pietro Apostolo
S. Martino
S. Francesco della Vigna
S. Giovanni in Bragora
S. Zaccaria
S. Maria Formosa
SS. Giovanni e Paolo
Sestiere di S. Marco
S. Marco
S. Salvatore
S. Luca
S. Stefano
S. Maria del Giglio
Sestiere di Cannaregio
S. Canciano
SS. Apostoli
S. Felice
S. Marziale (S. Marcilian)
SS.Ermagora e Fortunato (S. Marcuola)
S. Geremia
Sestiere di S. Croce
S. Giacomo da l’Orio
S. Simeone Profeta
S. Nicola da Tolentino
S. Maria Mater Domini
Sestiere di S. Polo
S. Cassiano
S. Silvestro
S. Maria Gloriosa (dei Frari)
Sestiere di Dorsoduro
S. Pantalon
S. Maria del Carmine
S. Angelo
SS. Gervasio e Protasio (S. Trovaso)
S. Maria del Rosario (Gesuati)
vità assistite da istitutori). La chiesa, trasformata
in piccolo ospedale militare durante
la prima guerra mondiale, sarà in seguito
chiusa, ma poi restaurata (1956) e
riaperta al culto. Danneggiata nell’incendio
del 1978 rimane tristemente chiusa.
.7 dicembre, lunedì: Napoleone vara il decretone,
ovvero la prima legge speciale per
Venezia (decreto napoleonico n. 261, 7 dicembre
1807), comprendente un corpus di
provvidenze particolari di ordine amministrativo,
economico, assistenziale commerciale
ed ecclesiastico, oltre che urbanistico
ed edilizio. Il punto centrale del decreto
riguarda la funzione del porto, che Napoleone
considera «il più bene situato di
tutti», il punto nodale «del traffico del Levante,
d’Italia, della Germania meridionale»,
insomma il «tramite naturale di tutto il
commercio d’Oriente del nuovo regno». Esso,
quindi, assume un’importanza straordinaria
per l’impero francese e per il regno
italico: i domini francesi hanno bisogno di
uno sbocco sull’Adriatico, che rappresenta il
«cammino più corto» per le «mercanzie di
Costantinopoli e del Levante. Sul porto di
Venezia, pertanto, ruotano vari provvedimenti
quali quelli relativi all’Arsenale e alla
definitiva stabilizzazione del porto franco,
finanziando lavori ordinari, come «riparazioni
del porto», «escavazione e ripulimento
de’ canali grandi», «manutenzione e continuazione»
dei murazzi di Pellestrina e
Chioggia, e lavori straordinari comprendenti
lo scavo «di un canale di comunicazione»
tra l’Arsenale, che va ingrandito, e il porto di
Malamocco tale da consentire la navigazione
di «vascelli di 74 cannoni» dalla Bocca di
Porto fin dentro l’Arsenale. Gli altri articoli
del decreto riguardano la sistemazione del
fiume Brenta, la sanità marittima, gli istituti
di pubblica beneficenza, la concentrazione
delle parrocchie (cioè la generale soppressione
di monasteri e conventi, ordini e congregazioni
religiosi e quindi la confisca dei loro
beni) ridotte dalle 70 in cui era diviso il territorio
urbano a 40 e poi, nel 1810, a 30), la
rendita della città di Venezia ed «altre importanti
questioni di carattere finanziario e
fiscale». All’interno del decreto occupa un
posto importante il capitolo relativo all’ornato,
che, tra l’altro, prende in considerazione
la costruzione entro due anni del Cimitero
per far cessare il costume di «seppellire
cadaveri nelle chiese e ne’ cimiterj della città»
(intanto però vengono mantenuti in attività
i cimiteri di S. Francesco della Vigna,
di S. Pietro di Castello e di S. Giobbe ...), il
completamento nell’arco di tre anni dell’illuminazione
della città, cominciando con Piazza
S. Marco («illuminata in modo che in ogni
arcata di portico siavi un fanale a triplice riverbero»),
la continuazione della Riva dei
623
Schiavoni fino al Campo S. Giuseppe, la formazione
di una «passeggiata pubblica con
viali e giardino» nell’isola «circoscritta dal
Rio di S. Giuseppe e dalla laguna compresa
la così detta Motta di S. Antonio», il rialzo
dove esistono due mulini a vento, che sarà
alberato. Per realizzare i giardini, il Selva,
l’architetto dedito all’ornato, impiega quattro
anni (1808-12), aiutato dal botanico Pier
Antonio Zorzi. I giardini sono comunque
poco frequentati, come si rileva da testimonianza
del 1847: pochi bimbi e qualche cavaliere;
poi nel 1887 la decisione di utilizzare
gran parte dello spazio per l’Esposizione Nazionale
Artistica, un’idea che nel 1895 si trasformerà
nella Biennale d’Arte. Tra le altre
opere urbanistiche c’è quella che riguarda la
copertura del Rio di S. Anna, per realizzare
la via Eugenia (poi via Garibaldi) nell’ipotesi
futura di collegare Riva dei Schiavoni alla
penisola del Cavallino.
.8 dicembre: Napoleone lascia Venezia
diretto a Passariano, nella villa dell’ultimo
doge, scelta come base per ispezionare gli
apparati militari della zona.
.17 dicembre: un nuovo decreto rende
più rigoroso il blocco continentale contro
l’Inghilterra e l’economia veneziana invece
di riemergere affonda ...
.22 dicembre: Napoleone decreta la dipartimentazione
dei paesi veneti di nuova
aggregazione, dividendo il territorio in 7 dipartimenti:
dell’Adriatico, del Bacchiglione,
della Brenta, dell’Istria, di Passariano, della
Piave, del Tagliamento. Ogni dipartimento
viene poi articolato in distretti. Venezia si
trova nel Dipartimento dell’Adriatico con
307.501 abitanti, diviso in 4 distretti: di Venezia,
di Chioggia, di Adria, e di San Donà.
Al Distretto di Venezia appartengono i cantoni
di Venezia (con 160.400 abitanti), Mestre
(21.415), Dolo (29.638) per un totale di
211.453 abitanti. Il Distretto di Chioggia è formato
dai cantoni di Chioggia (36.800) e Cavarzere
(10.309) per un totale di 47.109 abitanti.
Il Distretto di Adria comprende i cantoni
di Adria (13.651) e di Loreo (10.002) per
un totale di 23.653 abitanti. Il Distretto di S.
Donà comprende i cantoni di S. Donà
(15.492) e Aquileia (9.794) per complessivi
25.286 abitanti. Per quanto poi riguarda l’articolazione
dei cantoni, Venezia comprende
le isole di S. Secondo, Lazzaretto Nuovo, S.
Andrea, S. Elena, La Grazia, S. Servolo, S.
Clemente, S. Spirito, S. Giorgio in Alga, S.
Angelo della Polvere, la Certosa, S. Giorgio
Maggiore, la Giudecca, Gambarare con 6
quarti annessi, Murano con le Vignole, S.
Erasmo, S. Mattia, S. Michiel, S. Cristoforo,
Malamocco con Lido, Alberoni e Poveglia.
Pellestrina, S. Pietro in Volta con Portosecco
sono assegnati al Distretto di Chioggia.
Il Distretto di Mestre risulta formato da Mestre,
Regia, S. Elena, Fossalta, Meolo, Torre
di Musestre, Zerman, Marcon, Gaggio, Dese,
Carpenedo, Marocco, Gardigian, Mojan,
Zelarin, Chirignano, Spineda.
Il Cantone di Venezia viene articolato nei
Comuni di VENEZIA (con Giudecca, Malamocco,
Lido, Alberoni, Poveglia), MURANO
(con Vignole e Sant’Erasmo), BURANO (con
Torcello, Mazzorbo, Tre Porti, Cavallino).
Il Cantone di Mestre comprende MESTRE (con
Perlan, Pereghetto, Brendole, Campalto,
Campalton, Terzo, Tessera, Marghera, Favaro,
Dese di qua del Fiume, Carpenedo,
Zelarin, Villabona, Porzion di Assagiano,
Porzion di Chirignago, Bottenigo, Trivignan),
SPINEA (con Crea, Fornace, Orgnano,
Rossignan, Villa Franca, Porzion di Assagiano,
Porzion di Chirignago, Porzion di
Villabona), MOGLIANO (con Marcon, Gagio,
Dese di là del Fiume).
A parte alcune modifiche marginali, questa
nuova organizzazione del territorio perdura
fino al 24 aprile 1814, quando inizierà la
seconda dominazione austriaca.
.Inizia la demolizione del quartiere di S.
Antonio a Castello e la creazione dei Giardini
Pubblici (1807-10): «Ad ottenere lo spazio
necessario, si distrussero la chiesa e il
convento di S. Domenico, la chiesa e il convento
di S. Nicolò di Bari, lo spedale dei
Marinai, la chiesa e il convento della
Concezione di M.V. o delle Cappuccine, e
la chiesa e il convento di S. Antonio Abate»
[Tassini Curiosità ... 277] e l’intero quartiere
dei pescatori. L’arco che sorge all’interno dei
Giardini sembra essere un’opera del
Sammicheli realizzata a suo tempo per l’ingresso
della cappella Lando nella Chiesa di S.
Antonio: dopo aver giaciuto per 15 anni in
pezzi al suolo si ricostruirà nel 1822. La collinetta
alla fine dei Giardini, conosciuta
come Motta di S. Antonio, si forma per l’accumulo
del materiale di demolizione del
quartiere.
.Si inizia a decorare il Palazzo Reale.
.Gli Archivi della Serenissima (a parte
quelli mandati nel frattempo a Parigi, prima,
a Vienna e a Milano dopo) vengono
riuniti in tre separate sedi: i politici nell’ex-
Scuola di S. Teodoro, i giudiziari nell’ex-
Convento di S. Giovanni Laterano, i demaniali
o finanziari in un locale a S. Provolo. In
seguito, agli archivi statali vengono aggiunti
quelli delle corporazioni religiose, delle
scuole e delle corporazioni delle arti. Con il
ritorno degli austriaci (sovrana risoluzione
del 13 dicembre 1815), i tre archivi vengono
riuniti affidandone l’organizzazione al vecchio
archivista della Republica, Girolamo
Chiodo, e sistemati nei locali dell’ex-Convento
di S.M. Gloriosa dei Frari con le annesse
scuole di S. Antonio e dei Fiorentini,
ma anche in altri edifici alla Giudecca. Nel
21° sec. gli archivi sono così organizzati:
Archivi antichi (cioè gli archivi statali della
Serenissima, quelli delle istituzioni e corporazioni
religiose, degli istituti di beneficenza,
delle corporazioni di arti e mestieri soppressi
dopo la caduta della Repubblica, e
quelli delle famiglie), Archivi moderni (cioè
gli archivi dei governi succeduti alla Serenissima
e di alcuni consolati esteri a
Venezia), Archivi notarili [Cfr. Da Mosto 5].
.Censimento: gli abitanti di Venezia
sono crollati a 100.400 con una perdita di
quasi 37mila unità dopo l’ultimo censimento
del 1797 [Cfr. Beltrami 38].
.Muore a 76 anni Giovanni Grevembroch
appartenente ad una famiglia di origine
fiamminga (van Grevembroch), ma
veneziano di nascita. Famoso per i suoi
acquerelli raccolti nell’opera Gli abiti de
Veneziani di quasi ogni età con diligenza raccolti
e dipinti nel secolo XVIII. Ogni acquerello
è accompagnato da cenni illustrativi.
La raccolta è soprattutto importante per il
suo valore documentaristico. I quattro
volumi contenenti gli originali degli acquerelli
sono custoditi presso la Biblioteca dei
Civici Musei Veneziani.
624
1808
.Muore il patriarca Nicolò Saverio Gamboni
e la sede rimarrà vacante fino al 1811.
.1° aprile: viene attivato il porto franco,
concesso nel 1806, nell’isola di S. Giorgio,
dove sono depositate le «mercanzie forestiere»,
mentre i frumenti vengono concentrati
alla Giudecca. Il porto franco, come già
aveva sostenuto Francesco Jacopo Tommasini
fin dal 1798, attirando «le produzioni
ed ogni sorta di mercanzie dall’estero»,
avrebbe consentito «al principe il beneficio
del dazio di transito, ai negozianti quello
della provvisione d’entrata e di sortita, ai
sensali la loro senseria» e a «peateri, facchini,
bottari, legaballe, barcajoli, e molti altri
manovali e popolari» il loro onesto guadagno;
inoltre, il transito delle merci avrebbe
alimentato «vantaggiosamente la marineria,
e molta altra gente di mare» e «tutti
questi profitti» sarebbero stati «guadagnati
sul forestiere».
.Inizia la costruzione della Bocca di Porto
di Malamocco per ridare a Venezia un importante
porto militare. Con la caduta di Napoleone
(1814), però, i lavori saranno sospesi
per essere ripresi nel 1838 sul nuovo progetto
redatto da Pietro Paleocapa. Siccome
mancano i soldi, però, il progettista proporrà
intanto di costruire una sola diga, quella
nord (2122 metri), sostenendo che, venendo
costruita a scarpa molto rigida, avrebbe richiamato
a sé le correnti di flusso e riflusso,
inducendo un’escavazione del banco che
ostruisce la bocca. Avrà perfettamente ragione.
La diga sud di Malamocco (lunga 956
metri, a distanza di 470 metri da quella
nord) sarà costruita tra il 1852 e il 1872.
.Per ordine di Napoleone inizia la costruzione,
conclusasi nel 1810, del Forte di
Marghera da usare a difesa del Canale di
Mestre, ma anche come rifugio per le truppe.
Nel 1848 questo forte sarà fiancheggiato
da altri due, il Forte Manin e il Forte
Rizzardi per assicurare le comunicazioni
con Venezia.
.Si costruisce il ponte per accedere ai
Giardinetti Reali.
625
1809
.9 aprile: riscoppia la guerra tra Francia e
Austria. Rientrato a Parigi (gennaio 1808) e
portata intanto a termine la conquista del
Portogallo, che non voleva chiudere i suoi
porti alle navi inglesi, Napoleone abbandona
uno dei punti fermi della sua politica,
l’amicizia con la Spagna: scaccia (maggio
1808) i Borboni dal trono e vi trasferisce il
fratello Giuseppe, che lascia così il trono di
Napoli sul quale Napoleone insedia il cognato
Gioacchino Murat. Intanto, tra febbraio
e marzo 1809, fa occupare lo Stato
pontificio col pretesto che il Papa non osserva
il blocco. La stessa sorte subisce la Toscana,
che, tolta al duca di Parma, al quale
egli stesso l’aveva data 7 anni prima, viene
incorporata all’impero e poi eretta in granducato
per regalarla alla sorella Elisa.
Nemmeno il fratello Luigi viene risparmiato:
detronizzato (luglio 1810) per non
aver rispettato alla lettera lo spirito del blocco,
Napoleone annette l’Olanda all’impero.
Insomma, tutta l’Europa viene sconvolta
per piegarla al suo volere, al suo desiderio
di schiacciare l’Inghilterra, ma alla fine gli
equilibri saltano: la Spagna insorge e caccia
Giuseppe; insorge anche il Portogallo, mentre
l’Inghilterra, che appoggia la Spagna e
ha contribuito alla liberazione del Portogallo,
gongola. L’Austria è spronata dalla
diplomazia inglese, «instancabile suscitatrice
di ‘coalizioni’ antifrancesi» e così
Francesco I riprende le armi contro la Francia
e schiera il grosso dell’esercito sul Danubio,
riaffidando il comando all’arciduca
Carlo, mentre in Italia invia l’arciduca Giovanni,
che si avvale tra gli altri del generale
Chasteler. Quest’ultimo, senza una «previa
dichiarazione di guerra», invade il Tirolo (9
aprile 1809), mentre Giovanni passa di forza
tra i francesi «sui confini» della Pontebba
e poi giunge fino ai bordi della laguna.
.23 aprile: Giovanni attacca il Forte di
Marghera, che resiste, e mette in stato di
blocco Venezia, ma è subito costretto a ritirarsi
per andare in soccorso del fratello
Carlo, battuto dai francesi in Baviera.
.14 ottobre: Pace di Vienna tra Francia e
Austria. Napoleone aveva occupato Vienna
e ora dal castello imperiale di Schönbrunn
detta le sue condizioni di una nuova pace
che segna l’apogeo della sua potenza. Francesco
gli cede, «oltre molti luoghi in Germania
e Polonia, la contea di Gorizia, il territorio
di Monfalcone, la contea e la città di
Trieste, il ducato di Carniola con le sue dipendenze
nel golfo di Trieste [...], Fiume e il
litorale ungherese. Di queste parti, unite insieme
colla Dalmazia ed Istria, che furono
staccate dal regno d’Italia, si formarono due
provincie di Illiria e Dalmazia e i confini del
regno furono di nuovo segnati dall’Isonzo»
[Peverelli vol XI 171]. Con la Pace di Vienna,
dunque, il regno italico perde l’Istria e la
Dalmazia, ma acquista il Trentino fino a
Bolzano. Napoleone, «direttamente o indirettamente»,
è ormai padrone di tutta l’Italia;
nel frattempo, tra l’altro, allo scopo di
annettersi i possessi temporali, aveva fatto
trarre in arresto Pio VII (maggio) e l’aveva
fatto deportare in Francia incurante della
scomunica. Con la firma della nuova pace, a
Venezia si torna ancora una volta a sperare:
oltre al desiderio di vedere diminuiti i contributi
di guerra e la leva militare (quest’ultima
aveva provocato sollevazioni in terraferma,
peraltro presto represse), c’è la speranza
che «alla pacificazione del continente»
possa succedere anche quella sui mari e
quindi il rialzarsi del commercio, giacché al
decadimento economico, che la città continua
impietosamente a subire, non può
bastare la frenetica attività dell’Arsenale,
divenuto, per volontà di Napoleone, «gran
centro di forze marittime».
.Si demolisce la piccola Chiesa della Madonna,
fondata nel 16° sec. sulla fondamenta
opposta alla Porta di terra dell’Arsenale.
.La Chiesa di S. Vitale nell’isola di Poveglia,
di fronte a Malamocco, viene chiusa.
Nel 21° sec. resterà soltanto l’elegante
campanile cuspidato.
.I fratelli sacerdoti Marcantonio e Antonangelo
Cavanis istituiscono alle Zattere,
vicino alla Chiesa di S. Agnese, nel Convento
dello Spirito Santo, una scuola gratuita di
carità per le fanciulle povere (analoga a
quella maschile fondata nel 1802) e per
questo chiedono la collaborazione di Maddalena
di Canossa [v. 1835].
626
1810
.23 aprile: decreto napoleonico di «soppressione
delle corporazioni religiose de’
due sessi, delle confraternite e di altri stabilimenti
pii». Spariscono per decreto chiese
e conventi, mentre le pitture, gli argenti e
gli ori e i libri preziosi, che vi erano contenuti,
sono incamerati dallo Stato: il meglio
è utilizzato o per aumentare il bottino della
corona, o per arricchire Milano, che, come
capitale del regno, deve essere «dotata di
una pinacoteca adeguata al suo ruolo».
Sparisce, insomma, un grande patrimonio
d’arte finché qualcuno, seppure inutilmente,
non alza la voce, non cerca di opporsi a
queste depredazioni come pure a certe pazzesche
demolizioni, che si vanno facendo
in città. Il primo a protestare è il podestà
Daniele Renier, ma non succede nulla. Il
presidente dell’Accademia, Leopoldo Cicognara,
protesta pubblicamente in occasione
del discorso annuale all’Accademia, osservando
in generale «che il merito di ciò che
si edificava non giungeva mai a pareggiare
la preziosità di quanto veniva ingratamente
distrutto». Il prefetto Francesco Galvagna,
che da poco aveva sostituito Serbelloni,
si alza, assicura «i veneziani e gli italiani
che la sorte dei capi d’opera che onoravano
la patria, era sotto la salvaguardia
del governo», al che il podestà, di fronte a
tanta sfacciataggine, non riesce a trattenersi
e prorompe in un applauditissimo intervento
in dialetto.
.30 agosto: arriva a Venezia Eugenio,
rabbioso per come era stato trattato il prefetto
e per la pesante accusa di trasferire
altrove i capolavori veneziani. Rimprovera
tutti, ma ottiene anche pronte ed argute risposte:
rimprovera il presidente della corte
di giustizia, dicendo che i suoi giudici
sono troppo deboli e questi gli risponde
che egli giudica secondo le leggi; si rivolge
con sgarbo al presidente della Camera di
Commercio, il quale gli fa presente che con
gli inglesi padroni del mare non può esservi
commercio; minaccia il Cicognara mandandogli
a dire che sul suo discorso all’Accademia
si sarebbe mostrato «giudice
severo»; al podestà Renier rimprovera che
a Venezia c’è «troppa libertà di parlare con
poco favore verso il governo» e Renier gli
risponde che la colpa è della polizia, che
non vigila. All’indomani della sfuriata di
Eugenio un trafiletto sul Quotidiano Veneto
ha tutta l’aria di una velina: si legge che il
governo francese si interessa alle belle arti
e alla conservazione dei monumenti di Venezia.
Come si poteva prevedere, Renier è
sollevato dal suo incarico e al suo posto
viene nominato Girolamo Bartolomeo
Gradenigo (che assume le funzioni all’inizio
del febbraio 1811), il quale chiede al Cicognara
(9 marzo 1811) una relazione sui
quadri asportati da Venezia. Cicognara
osserva che tra le sparizioni ci sono molti
capolavori della scuola veneta, che molti
sono finiti all’Accademia di Milano e altri
appesi negli appartamenti reali, che questi
quadri erano stati raccolti da Pietro Edward
(pittore e critico d’arte e «già ispettore
delle Pubbliche Pitture sotto il governo
aristocratico»), incaricato dall’intendente
della corona, e che ascendevano a
210 e dei migliori. Sentito ciò, Gradenigo
protesta col prefetto Galvagna e costui risponde
candidamente che i quadri asportati
non sono 210, giacché bisogna aggiungerne
altri 7 di veramente preziosi, tra cui
due del Veronese e due del Tintoretto. E
così, intanto, Napoleone, che aveva dato o
si apprestava a dar vita a istituzioni di
sicura validità culturale», quali l’Accademia
di Belle Arti, il Liceo, l’Istituto Veneto
627
di Scienze Lettere ed Arti, l’Ateneo e
l’Archivio di Stato, depreda «il patrimonio
storico-artistico della città» per mano di
Eugenio al quale ordina: «Fate prendere
dall’Intendenza generale della Corona
tutti i capolavori che non sono proprietà
particolare della Corona stessa ed allora
sarete padrone di farli trasportare dove
volete».
.28 settembre: un decreto amplia il Distretto
di S. Donà, includendovi Portogruaro
(che soffia il titolo di distretto a S. Donà)
e vara il nuovo Compartimento Territoriale in
vigore dal 1° gennaio 1811.
.A Torcello si sopprime il complesso religioso
di S. Giovanni Evangelista e subito
dopo comincia la demolizione della chiesa,
la cui prima fondazione risaliva al 7° sec., e
del convento.
.Demolizione (1810-15) della Chiesa di S.
Geminiano in Piazza S. Marco e costruzione
in stile neo-classico dell’Ala Napoleonica (o
Ala Nuovissima) per realizzare il monumentale
scalone d’entrata al salone da ballo
(poi usato per accedere al Museo Correr)
attiguo al Palazzo Reale. Sull’attico dell’Ala
Napoleonica vengono collocate una serie di
statue di imperatori romani e di figure allegoriche
e mitologiche, opera di Antonio
Bosa e Domenico Banti. Lo spazio antistante
lo scalone prenderà il nome di Sotoportego
S. Geminiano e sul pavimento una targa
marmorea incisa ricorderà l’ultima sede
della Chiesa di S. Geminiano, che non ha mai
avuto pace [v. 555]. I resti mortali di Sansovino,
lì sepolti, troveranno definitiva sistemazione
nella Basilica di S. Marco. Il quadro
del Tintoretto che si trovava all’interno
(Santa Caterina) finirà in una collezione privata
a Chicago [Cfr. Toso Borella 191].
.5 aprile: decreto napoleonico, dopo
quello del 1807, che stabilisce una ulteriore
riduzione delle parrocchie da 40 a 30. Il classico
numero delle 30 parrocchie resisterà fino
all’inizio del Novecento: «nel 1923 furono
erette quella di San Giuseppe di Castello,
staccandola a San Pietro, di Sant’Elena nel
1930 e di Sant’Alvise nel 1931» [Niero 66].
.Agli Alberoni viene regolato l’ultimo
tratto del Canale Rocchetta e si inizia la costruzione
dell’omonima diga.
.Al Teatro La Fenice è in programma
La cambiale di matrimonio,
l’opera che segna l’esordio
dell’operista italiano Gioachino
Rossini il quale fino al 1823 (quando si trasferirà
a Parigi) sarà il dominatore dei teatri
italiani. Tra le sue opere, La Fenice avrà il privilegio
di presentare in prima assoluta Tancredi
(1813), Sigismondo (1814), Semiramide
(1823).
.A Murano si sopprime il complesso di S.
Maria Concetta eretto dalle monache nella
seconda metà del 16° secolo; si sopprime
anche la Chiesa di S. Martino (costruita intorno
al 1137) che verrà demolita pochi anni
dopo (1814-15); si sopprime infine la Chiesa
di S. Mattia, che esisteva dal 1280 e che verrà
demolita tra il 1830 e il 1840.
.Muore a Roma il veneziano Abbondio
Rezzonico (1742-1810), grande mecenate di
artisti, tra cui Canova, e nipote del papa
Clemente XIII.
628
1811
.1° gennaio: soppressione del Comune di
Malamocco e sua aggregazione a Venezia.
.15 agosto: festa per il compleanno di
Napoleone ed erezione della statua a lui
dedicata commissionata dalla Camera di
Commercio in riconoscenza dell’istituzione
del porto franco. Il concorso era stato vinto
dal veronese Domenico Banti (allievo di
Canova), che per modellare l’opera si era
trasferito a Carrara. Malgrado numerose
obiezioni, la statua (2 metri e 44 centimetri
in marmo bianco di Carrara) sarà collocata
sul Molo all’altezza del poggiolo di Palazzo
Ducale, e il Selva, pur disapprovando
questa ubicazione, farà i disegni per il basamento
e la recinzione. L’iscrizione dedicatoria
incisa sul basamento è dettata da
Jacopo Morelli, direttore della Marciana. La
statua tornerà alla ribalta a Venezia sul finire
del 2002: era sbarcata in America, in
California (sistemata nel giardino di un collezionista
americano) quindi restaurata per
i danni ricevuti in seguito agli «attacchi subiti
dal popolo veneziano» e infine acquistata
durante una battuta d’asta da Sotheby
(per 400 mila euro) dal Comité Français
pour la sauvegarde de Venise [v. 1966] e
dalla Fondazione Carive, che l’hanno donata
al Museo Correr tra molte polemiche e
collocata nell’Ala Napoleonica. Ma c’è chi
sostiene che la statua in questione è una
copia, che quella vera non ha mai lasciato la
laguna, che è stata riciclata da Canova in
persona nella statua di S. Giovanni che si
trova a Palazzo Mocenigo ...
.29 agosto: comincia il trasloco, che si
concluderà il 7 marzo 1812, della Marciana
dalla Libreria a Palazzo Ducale [v. 1468].
.Finisce la sede vacante del patriarcato
(1808-11), nominando patriarca di Venezia
il vescovo di Faenza Stefano Bonsignori,
che rimane ad amministrare il patriarcato
fino al 1815. Egli, però, non sarà mai confermato
dal papa e il suo nome depennato
dall’elenco ufficiale dei patriarchi.
.A fotografare lo stato di Venezia in questo
periodo c’è una lettera del Lauriston inviata
a Napoleone: la città, vi è scritto, appare
più desolante che negli anni prece-
629
denti; le fortune delle famiglie nobili «vanno
di continuo disfacendosi, e scemano
considerevolmente quelle dei negozianti a
motivo dell’interrotta navigazione»; gli armatori
hanno dovuto distruggere più di
cento navi mercantili per mancanza di
mezzi idonei a restaurarle e mantenerle; un
gran numero di palazzi e di case giacciono
disabitate. Alla lettera del Lauriston fanno
da riscontro numerosi fallimenti e dissesti
finanziari, che, come sempre accade in questi
casi, originano per contrasto uno sfogo e
quindi feste e divertimenti: teatri sempre
aperti ed aperti pure i salotti eleganti di Lucietta
Cicognara, di Antonietta Parolini,
della contessa Teotochi Albrizzi, che ricevono
il fior fiore della cittadinanza assieme
a poeti ed artisti. Venezia quasi cola letteralmente
a picco, ma i suoi abitanti si rifugiano
nelle feste, quelle feste che, peraltro,
sono divenute una costante del dominio
napoleonico.
.Muore Checco (Francesco) Gritti (1740-
1811), autore di favole o apologhi in veneziano
e di satire sulla decaduta aristocrazia
alla quale egli stesso apparteneva. Le sue
Poesie in dialetto veneziano saranno pubblicate
postume nel 1815.
1812
.Settembre: Napoleone entra a Mosca.
Crede di aver vinto, invece ha perduto. Il
cibo scarseggia, impossibile acquartierare
tutto l’esercito. Inizia la ritirata: il freddo, la
fame e la disperazione non lasciano scampo.
Muoiono 26mila veneti, ne erano partiti
27mila.
.A Pellestrina Davide De Poli, già maestro
d’ascia, crea i Cantieri De Poli con il varo
del trabaccolo Nuova Adelaide. In seguito
i cantieri si affermeranno sotto la gestione
di Giacinto De Poli e quindi saranno sempre
all’avanguardia nelle costruzioni navali.
All’inizio si varano navi in legno da
1.000 tonnellate, mentre dal 1954 cominciano
le costruzioni in ferro. Sono scafi di piccole
dimensioni, prima, e poi sempre più
impegnativi. A partire dagli anni Ottanta si
varano le navi mercantili più moderne e
nel decennio successivo quelle a doppio
scafo oltre le venti cisterne, che sono le più
sicure; tra queste una nave chimichiera
gasiera da 14mila tonnellate, la prima del
genere al mondo, costruita in 13 mesi. Nel
21° secolo l’azienda è ancora di proprietà
della stessa famiglia De Poli che ha costituito
il Gruppo De Poli, che impiega un centinaio
di addetti con un indotto che dà lavoro
a circa 600 persone. Ai cantieri De Poli
è collegata un’attività armatoriale capace
di gestire sette navi chimichiere a doppio
scafo che viaggiano in tutto il mondo, dall’Asia
alle Americhe.
.12 gennaio: fondazione dell’Ateneo Veneto,
istituzione culturale borghese, voluta
da Napoleone con decreto dicembre 1810.
Nasce dalla fusione della Veneta Società di
Medicina, della Veneta Letteraria Accademia e
dell’Accademia dei Filareti ed ha come scopo
lo sviluppo e la divulgazione delle scienze,
delle lettere, delle arti e della cultura nell’area
veneta e in particolare quella veneziana
in una chiave non accademica. L’Ateneo è
quindi l’istituzione culturale veneziana più
antica. Ha sede nella vecchia Scuola di S.
Fantin, un edificio tardocinquecentesco,
dove si riunivano le due Confraternite di S.
Maria della Giustizia o Consolazione e di S.
Girolamo, che avevano finalità di assistenza
e conforto ai condannati alla pena capitale
(da qui il nome popolare di Scuola dei
Picai o della Buona Morte dato alla Scuola
di S. Fantin), contiene una collezione di dipinti
di Jacopo Tintoretto, Paolo Veronese,
Jacopo Palma il Giovane, Leonardo Corona,
Francesco Fontebasso e Antonio Zanchi,
ospita una biblioteca di oltre 35mila
volumi, compresi alcuni incunaboli e cinquecentine
e un archivio storico. Fanno
parte dell’Ateneo 800 soci che si dividono
in soci residenti nella provincia di Venezia
(non più di 300), soci italiani non residenti
nella provincia di Venezia, soci stranieri e
soci onorari. L’attività culturale è articolata
in anni accademici ed è promossa da un
consiglio accademico che si rinnova parzialmente
ad ogni biennio. L’istituzione
pubblica la rivista Ateneo Veneto, che raccoglie
studi e ricerche prevalentemente dei
propri soci, e una collana di cultura veneta
e in particolare veneziana. L’attività ordinaria
dell’Ateneo è costituita dalla promo-
zione di cicli di conferenze, tavole rotonde,
presentazione di nuovi libri in vari campi
del sapere. È caratteristica dell’Ateneo sia
rivisitare criticamente gli aspetti salienti
della cultura veneziana e veneta del passato,
sia trattare temi del presente. Restaurato
all’inizio del 21° secolo.
.Giuseppe Mezzani realizza la darsena
nell’isola di S. Giorgio per creare il porto
franco. Il compito di organizzare il porto
franco era stato affidato alla Camera di
Commercio, mentre l’adattamento, cioè la
sistemazione dei magazzini, «lo scavo di
un canale necessario all’approdo dei legni»
e la costruzione di una banchina, viene assegnato
al Mezzani, il quale, per la costruzione
delle due Torrette-faro e della banchina
che le unisce, chiede la collaborazione di
uno scenografo teatrale, Gaetano Mauro. I
lavori, iniziati nel 1813 sono completati durante
la seconda dominazione austriaca.
.Si fonda a S. Vidal, dopo il Liceo Santa
Caterina (poi Marco Foscarini), aperto nel
1807, il Liceo Ginnasio Marco Polo in attuazione
della politica scolastica di Napoleone.
In origine si chiama Ginnasio Erariale,
ovvero pubblico, in quanto dipendente dal
Municipio, e comprende solo le prime classi
di grammatica. Il 22 gennaio 1819,
durante la seconda dominazione austriaca,
diventa ginnasio governativo e viene a
chiamarsi San Giovanni Laterano dal nome
del soppresso convento in cui è trasferito.
Nel 1826 cambia di nuovo sede, diventando
Ginnasio San Procolo, perché trasferito
nella omonima soppressa chiesa nei pressi
di San Zaccaria. Nel 1841 la nuova e definitiva
sede diventa quella di palazzo Bollani
(XVII sec.), sul Rio di San Trovaso, mutando
il nome in Ginnasio San Trovaso per via
della vicina chiesa parrocchiale. Nel 1861 i
corsi vengono aumentati e l’anno seguente
il Ginnasio diventa anche Liceo. Pochi anni
dopo, a seguito dell’annessione di Venezia
al regno d’Italia assume (1° gennaio 1867),
la denominazione di Liceo Ginnasio Marco
Polo. Dal 1998 al Liceo Ginnasio Marco Polo è
stato aggregato il Liceo Sperimentale Niccolò
Tommaseo che ha la sua sede a Palazzo Martinengo
Valier Da Riva al numero civico
2858 di Castello.
630
1813
.6 febbraio: alla Fenice grande successo
del Tancredi di Gioacchino Rossini.
.22 luglio: iniziano le sepolture nel nuovo
Cimitero di S. Cristoforo, definito cimitero
‘democratico’. Prima i defunti si seppellivano
nelle proprie parrocchie: ogni chiesa parrocchiale,
infatti, era essa stessa un cimitero.
Per i più poveri, che non potevano permettersi
una sepoltura sotto le volte, c’era un
piccolo camposanto all’esterno della chiesa,
posto generalmente vicino all’abside; la
cerimonia era officiata a sera tarda e senza
tante lamentazioni. Nella toponomastica
rimarranno ancora nel 21° sec. nei vari sestieri
della città alcuni toponimi che segnalano
i vecchi camposanti parrocchiali come
Calle del Cimitero, o Calle de la Morte, o Campo
Santo e simili. Gli appartenenti a congregazioni,
confraternite e quant’altro venivano
tumulati in spazi comuni sotto le volte
delle chiese con un certo protocollo anche
cerimoniale. In tombe ad personam o nei
chiostri conventuali, invece, come si rileva
da un atto del patriarca Gerolamo Querini
del 28 ottobre 1530, devono essere sepolti
soltanto «santi, prelati, re, prìncipi, duchi,
marchesi, benefattori delle chiese». L’incarico
per la realizzazione di S. Cristoforo era
stato offerto (1808) al Selva. La grande chiesa
lombardesca di S. Cristoforo, il convento
e le adiacenze vengono demoliti. Spianata la
superficie dell’isola ed alzata di 1m e 90cm
sopra le normali acque alte, eretto un muro
lungo i bordi della stessa, il cimitero è pronto
per accogliere le prime salme, ma si rivela
ben presto insufficiente. Si tergiversa sull’opportunità
di trovare un altro sito e intanto
gli anni passano. Nel 1833 (progetto Salvadori)
si decide l’unione di S. Cristoforo
con la vicina isola di S. Michele e l’interramento
del canale fra le due isole. Nel 1870,
infine, su progetto di Annibale Forcellini, si
costruisce il definitivo Cimitero di S. Michele
in Isola.
.3 ottobre: Venezia viene dichiarata in
stato di assedio dalle forze austro-inglesi
del Gower e abbandonata a se stessa per
effetto del ripiegamento dell’esercito franco-italiano.
In città c’è un presidio misto di
631
franco-italiani di circa 12mila uomini al comando
del gen. Seras, che dispone le difese,
armando le fortezze di Marghera Lido,
Malamocco, Chioggia e Brondolo, mentre il
contrammiraglio Duperré ha ai suoi ordini
la flotta della laguna composta da 2 vascelli
e 1 brigantino francesi, ai quali si aggiungono
3 vascelli, 3 fregate e oltre 100 ‘legnetti’
italiani. Il podestà invita i veneziani a
«provvedersi ciascuno di vettovaglie almeno
per 6 mesi», accordando l’assoluta esenzione
da ogni dazio.
.16-19 ottobre: Napoleone subisce la
sconfitta delle quattro giornate di Lipsia ed
è costetto a ritirarsi oltre il Reno. Si conclude
così la campagna di Russia. I nemici lo
braccano sino a Parigi, lo costringono ad
abdicare e lo relegano all’isola d’Elba.
.13 dicembre: il presidio di Cavanella
d’Adige (presso Chioggia) distrugge le
opere avanzate nemiche e i difensori di Treporti
respingono un attacco.
.13 novembre: nella notte crolla una casa
a tre piani in Calle degli Orbi a S.M.
Formosa. Una vittima.
.La Scuola dell’Angelo [sestiere di Cannaregio]
è da quest’anno, dopo la chiusura
del Fontego dei Tedeschi, la sede per le celebrazioni
religiose della comunità evangelico-luterana.
L’edificio era stato costruito nel
1713 su progetto di Andrea Tirali ed acquistato
nel 1806 dai mercanti tedeschi come
sede della comunità cristiana evangelica.
All’interno un dipinto di Sebastiano Ricci.
1814
.Gennaio: le condizioni della città, assediata
dal 3 ottobre 1813, peggiorano. Il 7 e
il 15 gennaio, infatti, due sortite tentate da
Cavanella falliscono, mentre il 27 il gen.
Schilt, uscito da Marghera riesce a respingere
gli assedianti soltanto fino a Mestre.
.Venezia è ancora assediata e il mese di
febbraio trascorre in piccole schermaglie,
mentre si fanno numerose le diserzioni, sia
tra gli italiani, sia tra i francesi. Nel mese di
marzo la situazione militare non cambia,
ma le condizioni degli assediati diventano
insopportabili: i generi di prima necessità
scarseggiano e i prezzi salgono alle stelle,
mentre esplode «il tifo, la dissenteria e il
marasma». Ci sono malati dappertutto e un
numero impressionante di persone costrette
all’accattonaggio. Ad «accrescere le sciagure»
sopraggiunge un freddo micidiale e
così gela la laguna e perisce una «infinita
quantità di pesce nelle valli, ne’ canali e ne’
vivai». Manca l’acqua per la siccità e i burcheri
non possono rifornire la città d’acqua
potabile per via dell’assedio, poi scarseggia
anche il pane e il vino. Si muore per l’epidemia
e chi la scampa soccombe alla fame.
.31 marzo: Parigi è occupata dagli alleati
(Austria, Inghilterra, Russia, Prussia e Spagna).
Si dichiara Napoleone decaduto e si
nomina re di Francia Luigi XVIII, quel conte
di Lilla che era stato espulso da Verona dalla
Serenissima per volere di Napoleone.
.11 aprile: Napoleone I abdica per sé e
per il figlio Napoleone II e viene relegato
all’isola d’Elba.
.14 aprile: termina l’assedio di Venezia.
.16 aprile: armistizio di Schiarino-Rizzino,
un castello presso Mantova, dove si firma
una convenzione militare fra il vicerè Eugenio,
il gen. austriaco Bellegarde e il re di
Napoli Gioacchino Murat. Le truppe francesi
rientrano in patria, mentre quelle italiane
dello stesso esercito del vicerè restano
nei territori occupati.
.19 aprile: fanno il loro ingresso le avanguardie
imperiali austriache. Alla chetichella,
nottetempo, la statua di Napoleone, posta
sul Molo, è rimossa, dopo essere stata oltraggiata
nei «modi più licenziosi e bassi».
.24 aprile: inizia la seconda dominazione
austriaca (1814-1848). Il primo a fare le
valigie è il patriarca Gamboni, imposto a
suo tempo da Napoleone e considerato illegittimo
dalla Chiesa. Gli austriaci sono
visti come forza di liberazione dall’esoso
sistema amministrativo francese, come apportatori
di pace, stabilità sociale e prosperità
da molti elementi della vecchia classe
dirigente, ma vengono osteggiati dalla
borghesia liberale, ormai conquistata all’idea
dell’unità d’Italia. Prima sede del governo
provvisorio è Verona, poi Padova e
infine, dal settembre 1815, Venezia. Vengono
conservati, fin dove si può, gli ordinamenti
francesi che sono di modello a tutta
l’Europa; rimane pertanto la divisione in
632
dipartimenti, distretti, cantoni e comuni,
ma con nomi diversi, ovviamente. Tra le
cose ovvie c’è il rinnovo della Congregazione
centrale, di quella provinciale e dei
consigli comunali.
.15 novembre: si inaugura l’Ala napoleonica.
.29 novembre: inizia il Congresso di Vienna,
che terminerà il 9 giugno 1815.
.Si pubblica in 2 libri il Giornale che contiene
quanto è accaduto di militare e politico in
Venezia e circondario durante l’assedio cominciato
col giorno 3 ottobre 1813 e terminato il 19
aprile 1814, coi relativi documenti aggiuntivi
gli avvenimenti ch’ebbero luogo fin al dì 11
Maggio susseguente.
1815
.Si elegge il nuovo patriarca di Venezia
nella persona di Francesco Maria Milesi.
.7 aprile: l’impero austriaco emana la Sovrana
Patente con la quale istituisce il Lombardo-Veneto.
Francesco I d’Asburgo-Lorena,
imperatore d’Austria, diventa così
anche re del Lombardo-Veneto (1815-35),
formato dai soppressi territori del Ducato
di Mantova, del Ducato di Milano e dei domini
della Serenissima compreso il Dogado,
oltre alla Valtellina e all’Oltrepò ferrarese.
Lo stemma del nuovo regno viene a
racchiudere in sé il Serpente dei Visconti, il
Leone di S. Marco e l’Aquila bicipite. Francesco
governa attraverso un viceré, con residenza
a Milano e a Venezia, coadiuvato
da un governatore generale. Lombardia e
Veneto, separate dal Mincio, sono dotate
ciascuna di un governo proprio (Consiglio
di Governo), affidato ad un governatore o
luogotenente non italiano (il primo è Heinrich
Johann Bellegarde per la Lombardia e
Peter Goëss per il Veneto), e distinti organismi
amministrativi (Congregazioni Centrali),
alle cui dipendenze stanno le amministrazioni
locali divise in Congregazioni
Provinciali e Congregazioni Municipali. Le
competenze del governatore sono assai
ampie e riguardano il comando dell’esercito
imperiale stanziato nel regno, la censura,
l’amministrazione generale del censo e delle
imposizioni dirette, la direzione delle
scuole, i lavori pubblici, le nomine e il controllo
delle Congregazioni Provinciali. L’amministrazione
finanziaria e di polizia è invece
attribuita al governo imperiale a Vienna,
che agisce attraverso un magistrato camerale.
Tutte le cariche sono di nomina regia,
mai elettive e di solito affidate ad austro-tedeschi.
Al patriziato locale non resta
che il governo delle Congregazioni Provinciali
e Municipali alle quali è assegnata la
manutenzione di edifici comunali, chiese
parrocchiali e strade interne, e la gestione
degli stipendi dei dipendenti e quella della
polizia locale.
Venezia, Padova, Treviso, Vicenza, Verona
e Udine ricevono il titolo di città regie, il che
significa che esse hanno diritto ad un rappresentante
presso la Congregazione centrale
da istituirsi a Venezia. In ogni città di
provincia, poi, sorge una Congregazione
provinciale allo scopo di rilevare bisogni e
desideri degli abitanti delle province.
Il provveditore Nicolò Priuli scrive all’imperatore
d’Austria: dopo aver definito la
prima dominazione austriaca un regime paterno
che ha fatto dimenticare il tempo passato
con la dolcezza delle imposte, le beneficenze
del governo e la floridezza del suo
commercio, il provveditore fa un quadro
della situazione sotto Napoleone, lamentando
il fatto che Venezia era passata a
semplice città di provincia, che tutti i vantaggi
di cui godeva le erano stati tolti, che si
era aumentata la tassazione e come conseguenza
il valore dei beni fondiari si era
ridotto a metà e molti proprietari si erano
rovinati, che il commercio era venuto a trovarsi
in una situazione ancora più precaria
a causa dei dazi enormi che, non onorati,
innescavano le confische e queste avevano
portato a innumerevoli fallimenti, per cui
un popolo che fondava la sua sussistenza
sul commercio era rimasto senza lavoro. Sia
le famiglie cospicue che il popolo erano
stati così ridotti alla miseria. I palazzi vuoti,
la gente senza lavoro, i turisti latitanti ...
Ben presto molti proprietari di immobili
avevano preferito abbattere le case e vendere
i materiali al prezzo più infimo per l’impossibilità
di pagare le imposte e queste
demolizioni giornaliere avevano causato un
altro grave problema, l’abbattimento mo-
633
rale. Presentato questo specchio lacrimevole
all’imperatore, il provveditore pone
l’accento sul rimedio a tanti mali e parte con
una lunga elencazione: non lasciate perire
questa bella città, consideratela come un
gioiello della vostra corona, qui trovate illustri
ed antiche famiglie a circondare il vostro
trono, un popolo buono, docile e affezionato
ai suoi sovrani, una città degna per
la sua antichità e per i suoi monumenti, una
città che non può più risollevarsi senza
l’aiuto del suo sovrano, che chiede la libera
esportazione di tutti i prodotti, il sostegno
ai proprietari di case, il decoro delle famiglie,
accordando sovvenzioni e offrendo
pubblici impieghi ai più meritevoli, l’abolizione
della linea doganale che divide in due
parti il Regno Lombardo-Veneto, per cui la
Lombardia ha più convenienza a fornirsi a
Genova e Livorno, o persino ad Ancona,
che non a Venezia. Seguono altre richieste:
aumento dei dazi alle frontiere, diminuzione
dei dazi d’ingresso ed esenzione di
quelli in uscita, reintroduzione del porto
franco, ma non più caricato di dazi come nel
periodo napoleonico, insomma, il provveditore
chiede la franchigia assoluta della
città come la sola medicina capace di curare
tutti i mali di Venezia [Cfr. Cosulich 38-44].
.19 aprile: si abroga il decreto napoleonico
del 1810, che aveva ridotto al minimo
le corporazioni ecclesiastiche, e così le monache
ritornano alla vita del chiostro, avanguardie
delle confraternite religiose che
riceveranno la facoltà di ricostituirsi (1818 e
1820). In breve, si vara tutta una serie di
provvedimenti per contribuire a creare attorno
agli Asburgo un’atmosfera di simpatia,
ma sotto sotto s’innesca un ordinato e
regolare sfruttamento fiscale che finirà per
raffreddare l’iniziale favorevole accoglienza.9
giugno: si conclude il Congresso di
Vienna (29 novembre 1814-9 giugno 1815)
che consegna definitivamene Venezia e il
Veneto all’Austria. Finisce nove giorni prima
della battaglia di Waterloo, che segna la
disfatta di Napoleone il quale, pochi mesi
prima (marzo), era ritornato dall’esilio riassumendo
il potere in Francia. Il Congresso,
a cui partecipano le principali nazioni
europee, sancisce il ritorno dell’Europa alla
situazione anteriore alla rivoluzione francese,
ripristinando, di massima, le vecchie
dinastie e dimenticandosi di Venezia. Di
fatto, il Congresso ristabilisce l’equilirio
delle 5 potenze europee (Regno Unito, Austria,
Prussia, Francia, Russia) e perpetra
un abuso internazionale, sancisce cioè la
definitiva cancellazione dalla carta geografica
della gloriosa Repubblica di Venezia.
Al Congresso partecipano anche i rappresentanti
di Spagna, Portogallo e Svezia e
partecipano i tedeschi di Hannover, Baviera,
e Württemberg, ma nessun veneziano.
Così, tra feste e balli e chiacchierate private,
questo a me e quest’altro a te, si consuma un
mercimonio. In Italia la conseguenza sarà il
ritorno alla divisione in vari stati con una
presenza ossessiva austriaca. L’Austria guadagna
la Lombardia e il Veneto costituite in
un unico Stato: il regno Lombardo-Veneto.
Ad esso è annessa la Valtellina, respingendo
così le richieste svizzere. Buona parte del
centro-nord Italia, pur formata da Stati formalmente
indipendenti, passa a discendenti
degli Asburgo, così il granducato di Toscana,
il ducato di Modena, il ducato di Parma.
Il papa è restaurato nello Stato pontificio,
che oltralpe perde però la città di Avignone,
lasciata alla Francia. Il regno di Sardegna è
restaurato nei suoi possedimenti di terraferma,
ed inoltre guadagna il controllo della
repubblica di Genova ad esso annessa. Nel
Sud Italia, Ferdinando IV è restaurato nel
regno di Napoli. Naturalmente, la borghesia
e la nobiltà liberale sono danneggiate
politicamente ed economicamente da questo
ritorno al passato e manifestano spesso
la loro insofferenza favorendo la diffusione
di società segrete come la Carboneria,
l’Adelfia, la Filadelfia e altre.
Il Congresso di Vienna sarà in seguito criticato
dagli storici per il fatto di avere ignorato
gli impulsi nazionali e liberali e per
avere imposto una reazione repressiva sul
continente. Una critica già sostenuta dall’opposizione
dei Whig nel Regno Unito al
tempo della conclusione del Congresso.
Nel 20° sec., tuttavia, molti storici arriveranno
ad ammirare gli statisti del Congresso,
la cui opera, si dirà, ha impedito un’al-
634
tra guerra generale europea per quasi cent’anni
(1818-1914).
.Costituzione dell’Archivio di Stato ai
Frari [sestiere di S. Polo]. All’inizio si chiama
Imperiale Regio Archivio, venezianamente
detto Archivio dei Frari perché ha sede nell’antico
convento di S.M. Gloriosa dei Frari.
In questo complesso sono collocati gli archivi
della cessata Repubblica, i documenti
prodotti dalla Municipalità Provvisoria
(maggio 1797-gennaio 1798) e poi quelli delle
dominazioni straniere, ovvero la prima
dominazione austriaca (1798-1806), la dominazione
francese (1806-14), la seconda dominazione
austriaca (1814-48), la terza dominazione
austriaca (1849-66), che segue la
parentesi del Governo Provvisorio della
nuova Repubblica di Venezia (1848-49), ed
infine quelli del Regno d’Italia. Presso l’Archivio
ha sede la Scuola di Archivistica, Paleografia
e Diplomatica. Le finalità dell’Archivio,
tra i maggiori e più importanti istituti
archivistici non solo in Italia, ma nel mondo,
sono la conservazione del patrimonio
documentario, il censimento e la catalogazione,
la valorizzazione e la messa a disposizione
per la fruizione pubblica.
.7 maggio: si riuniscono a Venezia i rappresentanti
di tutte le città venete convocati
per il giuramento di fedeltà a Francesco I
nelle mani dell’arciduca Giovanni Battista
d’Austria.
.15 maggio: arriva in città il principe
Enrico di Reuss-Plauen, il quale assume il
governo provvisorio, mantenendo le leggi
e le forme italiche. Il suo ingresso è festeggiatissimo
e alla sera gran spettacolo alla
Fenice, mentre tutta la città viene illuminata
«oltre il solito».
.31 ottobre: arrivano a Venezia il re e imperatore
Francesco I con Maria Luisa d’Este.
Si fermeranno per più di un mese.
Francesco vuole vedere tutto, sapere tutto
per prendere provvedimenti. Riceve gli
impiegati civili e militari, visita le istituzioni
di beneficenza, ispeziona l’Arsenale e vi
ritorna almeno altre due volte assieme al
fratello, il granduca di Toscana, e alla consorte.
Poi fa eliminare le stufe da Palazzo
Ducale, avvia a completamento l’Archivio
di Stato e nomina il nuovo patriarca: è il veneziano
Francesco Maria Milesi, una delle
figure più in vista del clero cittadino; la decisione
di Francesco di scegliere un patriarca
veneziano, dopo la parentesi dei non
veneziani (Gamboni e Bonsignori), rientra
nei piani della politica religiosa di Vienna,
che già durante la prima dominazione aveva
scelto per quel posto l’ex-patrizio Flangini.
Il motivo è semplice. L’imperatore,
ritornando ad una norma «che era stata stabile
al tempo della Repubblica», vuole apparire
agli occhi dei veneziani come «il vero
continuatore dei metodi e dello spirito
della Serenissima». Nel giorno della salute
(21 novembre) attraversa il ponte votivo,
che si spezza, provocando qualche vittima.
Prima di congedarsi da Venezia, l’imperatore
assiste (13 dicembre) al ritorno da Parigi
dei 4 Cavalli di bronzo. C’è una folla
strabocchevole e i Cavalli sono accolti da
spari di cannone e «squillo armonico e disteso
di cento campane». Ai Cavalli mancano
però i medaglioni.
.Inizia, su progetto di G. Selva, la costruzione
della Chiesa del Nome di Gesù [sestiere
di S. Croce]. Sorge a fianco di un edificio che
funziona da convento per le monache Clarisse
Cappuccine Sacramentarie, un ordine
fondato nel 1535 da una nobile spagnola a
Napoli che nel 1538 adotta la regola di santa
Chiara e le costituzioni della riforma dei
Cappuccini: Somma povertà, ritiro dal mondo,
semplicità nella vita fraterna, e soprattutto vita
di preghiera di giorno e di notte. Dopo la morte
del progettista, i lavori sono affidati ad Antonio
Diedo, che li completa nel 1834. La
costruzione di questa chiesa va attribuita
alla volontà di alcune pie donne, desiderose
di dedicarsi alla vita religiosa, all’interessamento
del sacerdote Giuliano Catullo, che
ottiene l’assegnazione dell’area vicino alla
Chiesa di S. Andrea della Zirada, e al finanziamento
del conte Costante Taverna. «Complessivamente
la chiesa è uno degli ambienti
più compiutamente tardo-neoclassici esistenti
in Venezia. INSERIRE FOTO
.Dalla Svizzera, dove si è rifugiato, Ugo
Foscolo scrive parole di fuoco contro Napoleone
al generale austriaco Charles Louis de
Ficquelmont (che per poco succederà a
Metternich nel 1848): «Non io fiderò in chi po-
635
tendo redimere una volta l’Italia e far se medesimo
illustre più che altro mortale nella memoria
dei tempi, col rinnovare l’Europa decrepita
nella sua corruzione, tolse invece di atterrare
in Italia la più venerabile tra le repubbliche, istigò
gli italiani alla libertà e fe’ loro vieppiù sentire
il servaggio, insanguinò di due milioni di
cadaveri tutta l’Europa, disonorò le nuove istituzioni
e fece parer necessarie le antiche inquisizioni
e i roghi frateschi e lasciò la mia patria più
serva, più dispregevole e più sciaguratamente
smembrata che per l’addietro». Nella stessa lettera
Foscolo, riferendosi al ritorno degli
austriaci a Venezia, scrive: «Che aspettasi il
governo austriaco da noi? denaro. Eserciti no,
bensì alcuni soldati e pochissimi [...]. Quanto al
denaro presumo che leverà meno carichi
l’Austria ma non li spenderà in Italia come faceva
il governo francese» [in Tivaroni 333-34].
1816
.1° gennaio: entrano in vigore i codici civile
e penale austriaci. Ai sudditi lombardi
e veneti il nuovo regno appare subito poco
più che una finzione; infatti, il potere rimane
saldamente a Vienna. Rispetto al Regno
d’Italia c’è un regresso, perché pur essendo
retto dal re (Napoleone) e dal viceré (Eugenio),
entrambi francesi, godeva di una amministrazione
autonoma e quasi totalmente
nazionale, come pure di un esercito nazionale,
ove numerosi erano gli ufficiali italiani.
Il fatto che il governo austriaco, ancorché
efficiente, non rispetti i diritti tradizionali
della Lombardia e di Venezia innescherà,
a partire dal 1820, una continua instabilità
politica, favorendo la disponibilità delle
élite e delle popolazioni a sostenere le
guerre di liberazione [v. 1848].
.L’imperatore nomina vicerè del Lombardo-Veneto
l’arciduca Francesco (7 marzo
1816-gennaio 1818).
.7 aprile: a Verona muore l’imperatrice e
Francesco viene a Venezia insieme alla figlia
Maria Luisa (seconda moglie di Napoleone
e duchessa di Parma) per trascorrervi
le feste di Pasqua.
.17 aprile: su una delle colonne della
Piazzetta si ricolloca il Leone alato, che era
stato asportato dai francesi e ritornato da
Parigi in pessime condizioni. Dopo infinite
polemiche se rimetterlo al suo posto, o
sostituirlo con una copia, l’imperatore tronca
ogni discussione affidando il restauro
dell’opera allo scultore Bartolomeo Ferrari,
dichiarando: «I francesi hanno portato a
Parigi il Leone, ed era l’antico; io l’ho fatto
ritornare e i veneziani devono avere l’antico».
Qualcuno commenta l’avvenimento con un
certo sarcasmo: «Todaro e il Leone sono tornati
a parlarsi, ma il caro amico parla francese
dopo diciotto anni di domicilio parigino. Non si
capiscono mica troppo bene».
.1° maggio: ricostituzione del Comune
di Malamocco, che era stato aggregato a
Venezia nel 1811.
.1° settembre: cessata l’amministrazione
comunale francese viene contestualmente
attivato il sistema amministrativo
austriaco e così decadono i vantaggi finanziari
legati al decreto napoleonico del
1807. Giuseppe Giovanelli, nominato podestà
il 20 maggio, chiede la dispensa e
viene sostituito da Vincenzo Bianchini come
facente funzioni, incarico che espleterà
fino al 2 febbraio 1817.
.La notte del 10 novembre il poeta inglese
George Gordon Lord Byron (1788-
1824) giunge a Venezia in gondola sotto
una pioggia torrenziale. Ha 28 anni. Si
ferma per tre anni (1816-19). Parla l’italiano,
ma impara anche il veneziano, come
pure l’armeno nella sua assidua frequentazione
dell’isola di S. Lazzaro. Venezia gli è
congeniale per nascondere un segreto tormento,
un incidente infantile che lo ha reso
claudicante: circola in gondola, «nessuno
lo vedrà mai passeggiare in pieno giorno
in Piazza S. Marco». Frequenta due salotti,
quello internazionale del governatore austriaco
e quello di Isabella Teotochi, sposata
Albrizzi, a Palazzo Albrizzi in corte di
Ca’ Michiel [sestiere di S. Polo], fastosa dimora
veneziana, ricca di stucchi ed arredi.
Isabella tiene il suo famoso salotto letterario,
frequentato, in tempi diversi, da personaggi
come Foscolo, Alfieri, Pindemonte e
Canova. In questo salotto borghese, Byron
trova subito un’amante, la 22enne cantante
Marianna Dolci, moglie di Pietro Segati,
che ha un negozio di stoffe in Merceria
(poi trasformato in Farmacia), e che gli af-
636
fitta pure una stanza. A Venezia il poeta si
farà anche quella cultura che apparirà evidente
nel IV canto del suo Childe Harold
(Giovane Aroldo) e poi nei drammi veneziani
Marin Faliero [v. 1355] e I due Foscari
[v. 1445 e 1457], ma anche nel poemetto
Beppo, in cui racconta una fatto di cronaca
veneziana: Beppo si trasferisce in Turchia
dove si arricchisce; ritorna a Venezia dopo
20 anni e trova la moglie che convive con
un conte; alla fine moglie e marito si riconcilieranno.
Nel 1817 Byron si ammala e si
trasferisce a Mira (giugno-novembre) assieme
all’amante Marianna. Qui conosce
Margherita, moglie di un fornaio tisico,
che il poeta chiamerà la Fornarina e con la
quale intreccerà una relazione che andrà
avanti per oltre un anno. Nella pace della
campagna di Mira, il poeta trova l’ispirazione
per scrivere il IV canto del Childe
Harold e Beppo. AMira arriva (7 ottobre) il
suo caro amico, il poeta irlandese Thomas
Moore, al quale Byron farà visitare Venezia
e Ca’ Mocenigo (il palazzo sul Canal Grande
che nel 1592 aveva ospitato Giordano
Bruno) e al quale affiderà le sue memorie,
dicendogli di pubblicarle dopo la sua morte,
ma Moore le distruggerà. Al ritorno da
Mira, essendosi raffreddati i rapporti con
la Teotochi, Byron frequenta un nuovo
salotto, quello nobiliare, dissoluto e decadente
della contessa Marina Querini Benzon,
la famosa biondina in gondoleta della
popolare canzonetta del poeta Lamberti, e
poi anche scatenata danzatrice attorno all’albero
della libertà piantato nella Piazza di
S. Marco nell’infausto 1797. Byron 30enne
diventa l’amante di questa ardente sessantenne.
È il periodo del suo più sfrenato
libertinaggio. L’influsso del salotto di Marina
si nota nella ‘Ode on Venice’ (Ode a
Venezia, 8 gennaio 1818), una sorta di
pianto disperato sul destino della città:
«Oh Venice! Venice! when thy marble walls /
Are level with the waters there shall be / A cry
of nations o’er thy sunken halls / A loud lament
along the sweeping sea!»
(O Venezia! Venezia! quando le tue mura di
marmo / saranno allo stesso livello dell’acqua,
s’alzerà / un grido di nazioni sopra i
tuoi palazzi sommersi, / un forte lamento
sul mare dilagante!)
Nella primavera del 1818, il poeta organizza
a Ca’ Mocenigo, di fronte all’imbarcadero
di S. Tomà, il suo harem, «circondato da
un vero stuolo di amanti di poco prezzo», e
poi, il successivo 1° giugno 1818, lascia la
stanza di Marianna per Ca’ Mocenigo e qui
accoglie la Fornarina, trasferendola da una
casetta a S.M. Zobenigo, dove trasferisce
l’harem. In seguito, quando la Fornarina, che
si dona a tutti, passerà al poeta una fastidiosa
malattia venerea, allora sarà espulsa.
Riottenuta un po’ di pace a Ca’ Mocenigo,
il poeta vi compone il I e il II canto del Don
Juan. A Venezia, Byron diventa un personaggio
leggendario, uno che si tuffa in laguna
per rincasare o per andare dall’amante
adolescente nel palazzo di fronte a Ca’
Mocenigo, che cavalca al Lido, dove il governatore
austriaco gli ha consentito di allestire
una specie di scuderia, presso il Cimitero
ebraico, e qui si fa portare, assieme
al suo servitore, dal suo gondoliere Tita,
monta su uno dei suoi quattro cavalli e via
fino a Malamocco e ritorno. Nell’aprile del
1819 Marina Querini Benzon gli presenta la
20enne contessa Teresa Gamba Guiccioli
(aprile 1819): un colpo di fulmine, e il poeta
lascia il salotto della Querini per quello frequentato
dal marito di Teresa, il salotto di
idee liberali dell’avvocato e musicista Giambattista
Perucchini, promettendo a se stesso
e agli amici (2 luglio 1819) di porre fine
alla sua vita dissoluta e dedicarsi soltanto a
quella meravigliosa donna; poi la segue a
Ravenna, abbandonando Venezia per sempre
(fine di dicembe 1819). Dal 1820 al 1823
vive a Ravenna e scrive le due tragedie veneziane
Marin Faliero e I due Foscari. Infine
si reca a Missolungi (aprile), per combattere
il turco oppressore, e qui lo coglie la
morte.
1817
.Giugno: lo scrittore francese Stendhal
in visita a Venezia viene presentato a teatro
al poeta inglese Byron. Stendhal ritornerà
ancora a Venezia: si sa che il 13 febbraio
1831 assiste ad un concerto del castrato
637
Giovanni Battista Velluti, l’ultimo degli evirati
cantori che calca un palcoscenico.
.Il Lombardo-Veneto entra a far parte
del sistema doganale e protezionistico austriaco.
.Vengono aperte le Gallerie dell’Accademia,
che ospitano soprattutto raccolte di dipinti
veneziani dal 14° al 18° secolo.
.In Comune, dove c’è il nuovo podestà,
Marco Molin (1817-18), si discute del «sommo
disordine» in cui versano strade, fondamente
e ponti.
.Il patriarca fa trasferire il Seminario da
Murano, dove si trovava dal 1631, alla Salute.
.Il tifo e la peste fra il 1817 e il 1818 provocheranno
in città più di 12mila morti.
.Nascono le prime sette antiaustriache in
Veneto: a Padova, dove per la presenza dell’Università
il fenomeno intellettuale risulta
più attivo e magmatico, ma anche nel
Polesine, che confina con l’inquieto Stato
pontificio e di riflesso ne assorbe gli impulsi.
Proprio nel Polesine verranno operate le
prime retate e i primi arresti: a giudicare i
carbonari verrà istituita un’apposita Commissione
Criminale (1819) e l’isola di S. Michele
sarà sede di processi, mentre le carceri
veneziane ospiteranno nomi famosi del
Risorgimento.
1818
.Gennaio: il nuovo viceré del regno
Lombardo-Veneto, in sostituzione dell’arciduca
Francesco, è l’arciduca Ranieri
(gennaio 1818-maggio 1848). Rimpasto anche
in Comune a Venezia: il podestà Marco
Molin viene sostituito dal facente funzioni
Alessandro Gritti e subito dopo si nomina
il nuovo podestà nella persona di Francesco
Calbo Crotta (1818-27).
.Il poeta inglese P.B. Shelley arriva a
Venezia ed è ospitato a Ca’ Mocenigo da
Byron. I due stanno insieme alcuni giorni,
vanno al Lido a cavalcare, Shelley conosce
le donne che Byron frequenta e ne prova
disgusto.
.21 luglio: l’Austria impone la censura
su qualsiasi pubblicazione.
.Si rende obbligatorio l’insegnamento elementare
minore nel Lombardo-Veneto dai 6
ai 12 anni per entrambi i sessi. A Venezia,
oltre al Santa Caterina, ci sono i fratelli Cavanis
che hanno dato vita all’istituto Cavanis
(1802) e che nel 1831 garantiranno l’istruzione
elementare minore e maggiore a 142
ragazzi e a 86 fanciulle (educate nel monastero
delle Eremite a S. Trovaso). Nel 1839
l’Austria accorderà l’istituzione del ginnasio,
fino ad allora giudicato dannoso per le
classi basse.
.Il papa Pio VII regola la posizione delle
diocesi venete. Sopprime le cattedre vescovili
di Caorle e di Torcello e aggrega i loro
territori al patriarcato di Venezia, mentre
Grado viene assegnata a Gorizia.
1819
.Il viceré Ranieri fa un rapporto all’imperatore
in cui descrive le condizioni di
Venezia, che, nella sostanza, sono le stesse,
se non peggiori, di quelle rilevate nel 1811
dal francese Lauriston. Ranieri descrive
quindi una città in rovina, parla di «palazzi
cadenti», di «disoccupati», di «una folla
di mendicanti» e di famiglie che, potendoselo
permettere, «si trasferiscono sempre
in maggior numero nelle città di provincia».
Nel suo rapporto, il viceré esprime
altri giudizi negativi: sull’indolenza della
popolazione, sul progresso economico
minacciato dalla vicinanza della fiorente
Trieste, per cui il porto di Venezia è «inattivo
ed ogni attività commerciale cessata
quasi del tutto». L’Arsenale, poi, è chiuso.
Il quadro veneziano, dunque, prendendo
come base iniziale di riferimento la fine
della dominazione francese, è, se possibile,
ancora peggiorato, al punto che circola la
seguente «rima»:
Co’ San Marco comandava
se disnava e se senava
co’ franzesi del reame
noi soffrivimo la fame
ma co quelli de Lorena
no’ se disna e no’ se sena.
.Peter Goëss lascia l’incarico di luogotenente
del Veneto al conte Ferdinando Nippenburg
che rimarrà fino al 1820.
.Il pittore inglese William Turner (1775-
1851) è a Venezia (mercoledì 8 settembre).
Si ferma cinque giorni in un alberghetto nei
638
pressi di Rialto. Ritornerà nel 1828, nel 1840
e nel 1844 (quando dipingerà Venezia with
the Salute), eseguendo mirabili vedute lagunari
che sono tra le migliori della sua maturità
e che saranno esposte in una grande
mostra al Museo Correr nel 2004.
.A Venezia arriva il circo, che si sistema
sulla Riva dei Schiavoni. Qui un elefantino
indiano rompe i legacci e comincia a scorrazzare
nella zona di Castello, finché impaurito
dagli spari degli inseguitori non si
rifugia nella Chiesa di S. Antonin e qui viene
abbattuto a colpi di spingarda e di cannone.
Il safari attraverso calli e campi e il tragico
epilogo susciteranno molto scalpore. Il
poeta Pietro Buratti gli dedicherà L’elefanteide,
un poemetto in veneziano di oltre 800
versi in ottave di endecasillabi (per sottolineare
il carattere epico), proprio come i
poemi epici classici, in cui l’elefante fa la
parte dell’eroe e del martire, mentre le
truppe asburgiche sono i feroci persecutori
che vengono messi alla berlina. Anche il
padovano Pietro Bonmartini dedica un
poemetto a quell’elefantino sepolto al Lido,
ma in seguito disseppellito perché acquistato
dall’Università di Padova. La dissezione
del pachiderma, la pulitura delle ossa
e la concia della pelle avvengono nella
chiesa sconsacrata di S. Biagio alla Giudecca
(poi demolita per far posto al Molino
Stucky). Un secolo dopo lo scheletro viene
ripulito, montato e messo in mostra nella
Sala dell’Elefante nel Museo di Zoologia dell’Università
di Padova. All’elefante infine è
dedicato il libro Morte di un Elefante a Venezia.
Dalla curiosità alla scienza (edito da Canova),
in cui si narra la sua storia ricostruita
attraverso i documenti dell’epoca.
.Muore il patriarca Francesco M. Milesi
e al suo posto verrà eletto Pyrker [v. 1820].
.Muore il Selva, il progettista della Fenice
e l’architetto veneziano di Napoleone. È
sepolto nella Chiesa di S. Maurizio.
.Si decreta la soppressione della parrocchia
di S. Angelo a Mazzorbo. La chiesa
viene in parte abbattuta, si salva la porzione
che fa parte del cimitero e si salva anche
il campanile.
1820
.Maggio: Vienna abolisce nel Lombardo-
Veneto il segreto postale e così le autorità
sono autorizzate a verificare il contenuto
delle lettere sospette.
.L’Austria, in contrasto con la Santa Sede,
nomina patriarca di Venezia Giovanni
Ladislao Pyrker. Il nuovo luogotenente del
Veneto è il conte Carlo Inzaghi fino al 1826.
.Vengono presentati tre progetti per eliminare,
o quantomeno dare assetto meno
precario alla base del Campanile di S. Marco,
da sempre circondato, sui lati non interessati
dalla Loggetta del Sansovino, da
tende e botteghe in legno e divenute da
provvisorie, secondo il costume veneziano,
permanenti. Ma i progetti non risultarono
praticabili e il Campanile continuerà ad essere
circondato da botteghe e bevitori d’ombre,
dove ombre vale vino bevuto all’ombra
del Campanile.
.Si progetta l’importazione a Venezia del
modello casse di risparmio, già funzionanti
in Germania, Svizzera, Inghilterra e da
un anno anche a Vienna. L’obiettivo è quello
d’incoraggiare il popolo al risparmio, da
un lato, e dall’altro quello di soddisfarne il
bisogno di credito attraverso il sostegno
del Monte di Pietà. L’apertura è fissata per
il 12 febbraio 1822, giorno del compleanno
dell’imperatore Francesco. I primi passi
della Cassa di Risparmio veneziana sono
stentati, forse a causa della sua ibrida natura
di servizio al popolo e di sostegno al
Monte di Pietà, nei cui locali è fisicamente
situata, nel sestiere di Cannaregio, vicino al
Ghetto e ai luoghi storici dei Banchi di pe-
639
gno veneziani. Negli anni successivi, la
Cassa si svincola dal Monte di Pietà, sino a
raggiungere piena autonomia con lo statuto
del 1886, e in seguito comincia l’espansione
territoriale con l’apertura della filiale di
Mestre (1910). Dopo la copertura del territorio
della provincia, la Cassa inizia l’espansione
nelle province confinanti (1988),
approdando a Lignano e subito dopo a Treviso,
Vicenza, Padova, Rovigo, Pordenone
e Udine. Nel 1992 il suo ruolo di ‘pubblica
utilità’ viene rilevato dalla Fondazione Carive,
mentre nel 1994 prende avvio la stagione
delle alleanze: insieme alla Cassa di Risparmio
di Padova e Rovigo e alla Banca A-
gricola di Cerea, si costituisce il Gruppo
Casse Venete, che in seguito si allarga alla
Cassa di Risparmio di Udine e Pordenone e
alla Cassa di Risparmio di Gorizia. Questo
polo si fonde a sua volta con il Gruppo
Caer, comprendente la Cassa di Risparmio
di Bologna e la Banca Popolare dell’Adriatico
per dar vita al Gruppo Cardine, che nel
2002 confluisce nel Gruppo Sanpaolo IMI.
.Inizia un quinquennio di lavori pubblici
(1820-5), che comprendono l’escavazione
di rii, il restauro di ponti e la loro ricostruzione
o edificazione ex-novo, ma anche la
continuazione e il completamento di quelli
avviati durante la dominazione francese.
Infatti, la Commissione all’ornato, creata da
Napoleone, era stata mantenuta e ad essa si
era affiancata (1816) una Commissione civica
per le case rovinose.
1821
.5 maggio: muore Napoleone Bonaparte
(Ajaccio, 15 agosto 1769-isola di Sant’Elena,
5 maggio 1821), generale appena dopo la
rivoluzione francese, primo console dal novembre
1799 al maggio 1804 e imperatore
dei francesi, con il nome di Napoleone I dal
dicembre 1804 all’aprile 1814 e nuovamente
dal 20 marzo al 22 giugno 1815. Fu anche
presidente della Repubblica italiana (Cisalpina)
dal 1802 al 1805 e re d’Italia dal 1805
al 1814, nonché grandissima figura storica
per la sua capacità di esportare gli ideali
rivoluzionari di rinnovamento sociale. La
campagna di Russia (1812) segnò la fine del
suo dominio sull’Europa. Sconfitto a Lipsia
dagli alleati europei nell’ottobre del 1813,
Napoleone abdicò nell’aprile del 1814 e
venne esiliato all’isola d'Elba. Nel marzo
del 1815, abbandonata furtivamente l’isola,
sbarcò vicino ad Antibes e rientrò a Parigi,
riconquistando il potere, finché non venne
definitivamente sconfitto a Waterloo il 18
giugno 1815. Trascorse gli ultimi anni di vita
in esilio all’isola di Sant’Elena, sotto il
controllo degli inglesi. Sposò Joséphine de
Beauharnais nel 1796, e in seconde nozze
l’arciduchessa Maria Luisa d’Austria (11
febbraio 1810). Da quest’ultima ebbe un figlio,
Napoleone Luigi detto il re di Roma
(1811-32). Ebbe anche due figli naturali:
Carlo, conte Leone (1806-81) da Catherine
Eléonore Denuelle de la Plaigne e Alessandro
Giuseppe Colonna, conte Walewski
(1810-68) dalla contessa polacca Maria
Walewska.
.27 dicembre: eccezionale acqua alta (oltre
i 3 piedi) che la Gazzetta di Venezia paragona
a quella del 1794: «La gran piazza di
S. Marco presentava all’occhio uno spettacolo
singolare. Rassemblava essa ad un
gran bacino contornato da porticati. Le barche
potevano girare comodamente [...]
l’Arciduca e l’Arciduchessa viceregina ne
fecero effettivamente il giro in barca».
.Dicembre: si celebrano a Venezia alcuni
processi contro i patrioti con lettura della
sentenza in Piazza S. Marco: si emettono 13
sentenze di condanna a morte, ma in seguito
verranno condonate e sostituite con il
carcere duro nelle prigioni di Lubiana e
dello Spielberg. Alcuni muoiono in carcere,
altri, come Silvio Pellico e Pietro Maroncelli
saranno graziati nel 1830, altri usciranno
dal carcere dopo l’avvento del nuovo imperatore
Ferdinando (1835).
.G.B. Paganuzzi pubblica una Iconografia
delle Trenta Parrocchie di Venezia, raccolta di
altrettante tavole topografiche corredate da
illustrazioni dell’abate Gian Maria Dezan
già autore dell’opera agiografica Quaranta
immagini di santi e beati veneziani.
1822
.9 giugno: piogge torrenziali e inondazioni
in tutto il Veneto. Anche Venezia viene
colpita da un nubifragio che danneggia
640
molte case e qualche chiesa.
.13 ottobre: muore il più famoso artista
europeo del suo tempo, Antonio Canova
(1757-1822). I funerali si svolgono a Venezia
il 16 ottobre, poi la salma è trasportata a
Possagno dov’è sepolta. Venezia gli dedicherà
un monumento, eseguito nel 1827 da
un gruppo di scultori tutti suoi allievi (Antonio
Bosa, Jacopo De Martini, Bartolomeo
Ferrari, Rinaldo Rinaldi e Luigi Zandomeneghi),
e collocato nella Chiesa dei Frari.
Si firmava Canova di Venezia. Una targa posta
su un muro di Rio Orseolo ricorda che
qui sorgeva la casa dove il 13 ottobre 1822
moriva il grande scultore.
.A Verona si riunisce il congresso della
Santa Alleanza (ottobre), e alla sua chiusura
(dicembre) i sovrani partecipanti vengono
a Venezia.
1823
.Censimento: gli abitanti di Venezia sono
100.556 [Cfr. Beltrami 38].
.La Posta diventa statale in tutto il Veneto.
Sin dal Trecento il servizio era fornito
dalla Compagnia dei Corrieri.
.Muore il pittore veneziano Alessandro
Longhi (1733-1813), grande ritrattista e incisore,
figlio del più famoso Pietro.
1824
.Il poeta tedesco August von Platen-
Hallermünde è in visita a Venezia. La città
gli ispira una raccolta di sonetti veneziani,
Sonette aus Venedig, 1825.
.Si abolisce la linea doganale sul Mincio,
un affluente del Po che nasce dal Lago di
Garda, responsabile di rallentare il commercio
tra Veneto e Lombardia.
.Il marchese Amilcare Paolucci riceve
l’incarico di riformare la Marina militare
veneziana, ma poi gli subentra l’arciduca
Federico, affiancato da un «duro», il colonnello
Marinovich, che riporta ordine totale
sia nella Marina che nell’Arsenale.
.Il patriarca Pyrker dopo un principio
d’incendio scoppiato a Palazzo Ducale,
scrive direttamente all’imperatore Francesco
I prospettandogli l’imminente pericolo
cui il monumento è esposto, giacché ospita
gli uffici giudiziari, la Camera di Commercio
e altre istituzioni. L’imperatore risponde
prontamente e ordina (23 marzo 1823) il
trasloco degli uffici.
.Prendendo lo spunto dal censimento
dell’anno precedente, il patriarca Pyrker, fa
stilare un prospetto della popolazione veneziana,
che mette a confronto con il 1797:
1797
1824
nobili
3.477
2.164
cittadini
5.098
2.164
altri
4.493
8.237
ebrei
1.642
1.980
popolani
122.530
84.047
totale
137.240
99.827
[Nel totale del 1797 figurano anche Burano,
Murano e Malamocco, che nel totale del
1824 non figurano].
Il patriarca invia il prospetto all’imperatore,
accompagnandolo con una relazione
nella quale fa parlare i numeri per impressionarlo:
«... diminuzione del numero degli
abitanti (da 137mila a meno di 100 mila);
aumento degli ospitati in pubblici stabilimenti
assistenziali (da 1.446 a 4.919: più del
triplo); i dipendenti dell’Arsenale passati
da 3.302 a 773; i gondolieri ai traghetti passati
da 1.088 a 607 e quelli impiegati nelle
famiglie da 2.854 a 297 (con una diminuzione
del 90 per cento); quasi 40 mila persone
sussidiate con maggior o minor continuità
dalla Commissione di Beneficenza,
più di 2.500 mantenuti giornalmente; le
persone in grado di mantenersi autonomamente
ridotte a meno del 50 per cento in
soli 27 anni (da 90.343 a 40.642): ‘tale e tanta
è la mancanza di mezzi di risorse e di utile
occupazione in questo suolo un tempo sì
prosperoso per i suoi abitanti [...] non si
odono che lamenti di negozianti decaduti
nella indigenza, di capitani mercantili che
si querulano nel loro ozio, di marinai, fab-
641
bricatori, artisti e barcajuoli dai loro padroni
licenziati senza saper dove ricorrere, ed
a qual occupazione dedicarsi per provvedere
alla esistenza delle numerose loro famiglie’»
[Romanelli 151]. La relazione del
patriaca finisce sulle pagine dei quotidiani
inglesi e francesi. Questi ultimi parlano di
strumentalizzazioni e Pyrker risponde
prontamente: «Io ho il coraggio di affermare
davanti a tutto il mondo che non il governo
austriaco, non un altro potere sovrano,
ma proprio l’invasione sotto Napoleone
rovinò Venezia, poiché con il suo potere
illimitato, con la sua forza e la sua costante
inclinazione all’arbitrio non aveva risparmiato
neanche la proprietà privata [...]
aveva soppresso subito tutti i conventi o
confraternite ancora esistenti, ed è incredibile
quanti tesori di metalli preziosi accumulati
dalla pietà dei veneziani durante il
corso di molti secoli fossero così caduti nelle
sue mani. Le casse pubbliche erano state
subito sequestrate e la zecca (banco e zecca)
vuotata con tutte le riserve di lingotti d’oro
e d’argento, di monete e di molti tesori
d’arte [...]. Il peggio però che accadde fu
questo: la repubblica di Venezia trattava i
suoi figli come una madre, con tutti i riguardi
e in modo mite, prestava loro dei capitali,
quasi a fondo perduto, con interesse
piccolo ( il 2 o il 2,5%) e quasi mai li protestava.
I libri dei debiti erano esposti apertamene
nella zecca, e i francesi [...] si affrettarono
a disdirli e a riscuotere con durezza i
capitali. Così gli insolventi [...] perdettero
attraverso una vendita pubblica tutti i loro
beni in città come in terraferma. Questa fu
la causa della loro terribile caduta e a questa
avrebbero dovuto pensare Chateaubriand
e i suoi colleghi prima di accumulare
accuse su accuse» [Romanelli 152].
L’imperatore austriaco accoglie il memoriale
del patriarca e lo invita ad avanzare delle
proposte: «Mi faccia una proposta sui modi
possibili per aiutare i buoni veneziani. Voglio
bene a loro, perché mi sono rimasti sempre
fedeli e affezionati e tra loro non si sono
trovati dei Carbonari» [Romanelli 237].
Pyrker non perde tempo e mette giù una
lista delle priorità, un vero e proprio programma
per la salvezza sociale ed economica
della città: «... concessione del porto franco;
potenziamento del porto di Malamocco
con la costruzione di una grande diga e
quindi il ripristino dell’unica Bocca di Porto
che consentiva l’accesso in laguna dei navigli
di grandi dimensioni; diminuzione dei
dazi su generi alimentari [...]; aumento dell’organico
dei dipendenti dell’Arsenale [..]
collegamenti della città (con la presumibile
accettazione dell’idea del ponte ferroviario
con la terraferma)» [Romanelli 153].
.Si dota il Campo S. Giovanni e Paolo di
una vera da pozzo del 16° sec. presa dal
Palazzo Corner a S. Maurizio.
1825
.Completamento del porticciolo nell’isola
di S. Giorgio.
.Il pittore francese J.B.C. Corot è a Venezia,
vi ritornerà nell’agosto del 1834.
.In una relazione della Camera di Commercio
si dice che il porto, un tempo il
primo d’Europa, offre «la sconfortante vista
dell’abbandono» ed è frequentato soltanto
dalle piccole barche che esercitano il
cabotaggio con le coste vicine.
.Terribile mareggiata e ingenti danni ai
Murazzi. L’acqua alta eccezionale, invade la
Piazza di S. Marco, che si riempie di barche.
1826
.Il conte Johann Baptist Spaur è il nuovo
luogotenente del Veneto fino al 1840.
.12 febbraio: l’aeronauta francese mademoiselle
Garnerin, effettua una ascensione
nel cielo di Venezia. Innalzatosi alle ore 16
dai Giardini di Castello, l’aerostato raggiunge
l’altezza di circa 800 metri, volteggia
sopra Piazza S. Marco e il Bacino, quindi
ritorna verso il luogo di partenza dove
atterra felicemente.
.28 ottobre: la famiglia Farsetti vende al
Comune Ca’ Farsetti, palazzo veneto-bizantino
costruito nel 12° sec. dai Dandolo,
passato di mano in mano finché non era
stato acquistato (1669) dalla famiglia toscana
dei Farsetti che lo aveva rimodernato e
rimaneggiato.
.Il ferrarese Leopoldo Cicognara si dimette
da presidente dell’Accademia di Belle
Arti (morirà a Venezia il 5 marzo 1834).
Inizia con queste dimissioni «il ventennio
peggiore della storia dell’Accademia e
forse il periodo più oscuro per la storia dell’arte
a Venezia». La ripresa sarà dovuta al
marchese padovano Pietro Estense Selvatico,
prima segretario e poi presidente dell’Accademia
(1849-57), il quale attua una
profonda riforma della didattica dell’istituto.
Si dimette quando si accorge che in città
non riceve più le confidenze di amici e
conoscenti, i quali hanno intanto scoperto
che il grande critico e storico di levatura
europea è un confidente del governo austriaco
e il poeta Jacopo Vincenzo Foscarini,
detto el Barcariol, colpito da questi
comportamenti potrà scrivere Xè desfà tuto,
no ghe xè più gnente ...
1827
.21 luglio: inizio delle attività degli uffici
municipali a Ca’ Farsetti. Il palazzo era
stato in precedenza sede dell’Hotel Gran
Bretagna ed aveva avuto bisogno di un restauro
completo. Il nuovo podestà è Domenico
Morosini (1827-34).
.Muore Ugo Foscolo (Zante 1778-Londra
1827) «assunto alla gloria tra i grandi
poeti della patria». Al civico 3224 di Campo
de le Gate una targa ricorda che qui visse
dal 1792 al 1797 il grande poeta.
.Il patriarca Pyrker viene trasferito in
Ungheria e al suo posto è nominato Jacopo
Monico di Riese, che il papa Gregorio XVI
eleverà al rango di cardinale nel concistoro
del 29 luglio 1833. Gregorio XVI di Belluno
aveva vissuto per alcuni anni nel convento
di S. Michele (1809-14) prima che l’isola
fosse destinata ad ospitare il Cimitero.
1828
.6 aprile: l’Arsenale vara il primo battello
a vapore, con motori inglesi della forza
di quaranta cavalli, costruiti per la navigazione
sul Po. Si chiama Eridanio.
.24 aprile: a fianco dell’ingresso principale
della Chiesa dei Frari viene eretto un
cippo con la seguente iscrizione:
642
.31 agosto: si apre il Campo di Marte
[sestiere di S. Croce], uno spazio solido e
vasto ottenuto con materiale di riporto. È
usato per le esercitazioni militari.
Contornato di alberi presenta verso la laguna
un rialzo detto la montagnola. Nel 1886 la
piazza d’armi si trasferisce a S. Elena e lo
spazio così liberato è ceduto (1921) in parte
all’Amministrazione delle Ferrovie, che vi
costruisce un ponte per collegarlo alla
Marittima, e in parte alla Società del Gas,
che vi costruisce nuovi cisternoni.
1829
.In Campo S. Giustina [sestiere di Castello]
si fonda l’Oratorio della Beata Vergine
Addolorata su progetto neoclassico di Giovanni
Moro. L’edificio sarà restaurato nel
1995 dal Lions Club veneziano.
.Muore lo storico veneziano Jacopo Filiasi
(1750-1829), che nella sua opera Memorie
storiche de’ Veneti, trattando gli anni 568-640,
«pone la cesura tra quelli che lui definisce i
Veneti primi e i Veneti secondi, divisione che
corrisponde alla diverstà etnica, politica e
religiosa che si produsse in concomitanza
dell’invasione e dell’insediamento longobardo
nella Venetia continentale contrapposta
a quella marittima» [Brusegan Storia 30].
1830
.1°febbraio: si inaugura il porto franco generale,
ovvero si estende il porto franco a tutta
la città e a parte della laguna. È festa grande:
le campane di tutta la città salutano l’atteso
evento e vi fanno eco le artiglierie delle
navi ancorate in Bacino. Venezia godeva già
di un punto franco dal 1806, limitato però
all’isola di S. Giorgio più alcuni magazzini
alla Giudecca, ma siccome il porto languiva
e il commercio era quasi inesistente era nata
l’idea di estendere la zona franca dall’isola
di S. Giorgio all’intera città. L’iter burocratico
per giungere alla concessione era durato
un anno e mezzo da quando (20 febbraio
1829) Francesco I lo aveva solennemente
promesso nella Chiesa di S. Marco. Contrari
al porto franco generale (benedetto dai com-
643
mercianti) sono gli amministratori comunali,
che temono una drastica riduzione delle
entrate derivanti dalle imposte di consumo.
Una forte opposizione proviene anche dalle
industrie e dalle manifatture austriache,
oltre che dai grandi proprietari terrieri veneti,
che temono di perdere l’importante mercato
veneziano. La franchigia sarà sospesa
nel 1848, per essere poi ripresa nel 1851 e
quindi definitivamente abolita nel 1874. Negli
anni della sua applicazione qualcosa sul
piano economico effettivamente si muoverà,
anche se non riuscirà a fare di Venezia un
«grande porto dal respiro internazionale».
.11 marzo: Vincenzo Bellini rappresenta
alla Fenice la tragedia lirica I Capuleti e i
Montecchi composta a Venezia nei due mesi
precedenti durante un freddissimo inverno
che aveva ghiacciato gran parte della laguna.
Bellini ritornerà in laguna con un’altra
prima assoluta: Beatrice di Tenda (1832).
.2 aprile: dopo la scomparsa dell’ultimo
doge Ludovico Manin, muore adesso Vincenzo
Dabalà, detto Manestra. È l’ultimo
doge dei Nicolotti. Carica rappresentativa,
istituita per gratificare il popolo escluso dal
potere. Il doge dei Nicolotti veniva eletto
solennemente dagli abitanti della contrada
di S. Nicolò dei Mendicoli alla presenza di
un segretario del Senato. Giurava fedeltà
sopra i Vangeli, gli veniva consegnato lo
stendardo con l’insegna di S. Nicolò, quindi
si recava a Palazzo Ducale a ricevere
l’abbraccio del vero doge che lo esortava a
essere buon padre della comunità. Godeva
di alcuni privilegi: poteva vestire abiti sfarzosi
come un patrizio; esigere una tassa
sopra le barche della sua contrada; tenere
due banchi da pescivendolo, a Rialto e a S.
Marco, con l’obbligo di fornire gratuitamente,
ogni anno, 200 cefali al doge e 2400
ad altri magistrati.
.Il compositore tedesco Felix Mendelssohn
viene in visita a Venezia.
.J.F. Cooper (1789-1851), il primo grande
romanziere americano, viene con la famiglia
a Venezia. Si ferma dieci giorni. Le sue
impressioni sulla città si possono leggere
nel romanzo The Bravo, che si apre con una
dedica tutta veneziana e che rappresenta il
principio fondante dell’antica Repubblica:
«Giustizia in palazzo e pane in piazza».
1831
.Luglio: Giuseppe Mazzini fonda a Marsiglia
la Giovine Italia, un’associazione politica,
il cui scopo è quello di trasformare l’Italia
in una repubblica democratica unitaria. La
Giovine Italia entra in seguito a far parte di
un’altra associazione politica mazziniana,
ovvero la Giovine Europa, assieme ad altre
associazioni simili come la Giovine Germania,
la Giovine Polonia e la Giovine Francia. Il 5
maggio 1848, l’associazione è definitivamente
sciolta da Mazzini che fonda, al suo
posto, l’Associazione Nazionale Italiana.
.Si demolisce la Chiesa degli Incurabili,
pertinenza dell’Ospedale degli Incurabili
alle Zattere.
1832
.7 aprile: muore Giustina Renier, sposata
Michiel, l’ultima gentildonna del Settecento
e la Gazzetta Privilegiata scrive tra l’altro
«Amò svisceratamente Venezia, e a difenderla
dalle calunnie e renderla agli altri
cara e veneranda, consacrò quasi tutti i suoi
scritti». Nipote degli ultimi due dogi di Venezia,
il nonno Paolo Renier e lo zio Ludovico
Manin (fratello della madre Cecilia),
Giustina studia presso le Cappuccine di
Treviso, quindi ha come tutor una dama
francese. Pubblica in francese L’origine delle
feste veneziane e traduce per prima in italiano
alcune tragedie di Shakespeare (Otello,
Macbeth, e Coriolano). Il suo salotto veneziano
al civico 2426 di S. Marco era stato frequentato,
tra gli altri, da Foscolo, Canova,
Pindemonte, Rossini, Byron.
.Alla Fenice si istituisce la Scuola di danza.
.Anno triste: il colera che imperversa in
Italia, a Venezia fa 359 vittime.
.Muore Pietro Buratti (1772-1832), poeta
dialettale satirico e anti-austriaco. Famoso
il suo poemetto L’elefantiade [v. 1819].
.Si demolisce la Chiesa di S. Ternita e al
suo posto si crea il Campo S. Ternita [v. 1505].
.Muore il poeta veneziano Anton Maria
Lamberti (1757-1832), arguto osservatore di
costume e autore di versi (Poesie, 1817) e
della famosa canzonetta La biondina in gondoleta
(1788) musicata dal tedesco J.S. Mayr.
644
645
1833
.Un medico dell’Ospedale Civile, Tommaso
Rima, che crede nelle funzioni terapeutiche
del bagno in laguna e che oltre ad
alcune malattie nervose tratta anche diverse
malattie tra cui la scrofolosi, il rachitismo,
e le patologie del sistema follicolare
(mucoso e cutaneo), realizza in Bacino S.
Marco, nei pressi della Punta della Dogana,
il primo Stabilimento Bagni galleggiante, che
poi verrà rimontato ad ogni stagione estiva:
si tratta di due enormi zatteroni ancorati in
linea e tra di loro uno spazio per la piscina
con fondo a griglia di legno per evitare annegamenti.
Facendo il bagno, o prendendo il
caffè, o rosolandosi al sole, ci si può beare
della visione di Piazza S. Marco. La balneoterapia
sembra prendere piede e allora anche
alcune gondole si attrezzano: si sostituisce
un parte del fondo con una gabbia, si tira
su il felze e girando per la città si può nel
contempo fare il bagno. La moda del bagno
terapeutico farà proseliti e anche le locande
si attrezzeranno, prelevando l’acqua del rio
più vicino con apposite condotte, riscaldandola
e trasmettendola ai bagni in tutte le
stagioni. Infatti, si fa circolare la voce che il
potere terapeutico del bagno salato associato
al clima invernale di Venezia è il massimo
... Ma si propagandano anche bagni di
acqua dolce, che viene trasportata in città
con le barche acquerole, e naturalmente
anche fanghi marini, termali, solforati ...
Un’apposita commissione farà decollare il
turismo balneare veneziano con un bando
di concorso (17 luglio 1852): si vogliono
creare due poli termali, quello delle acque
di laguna in Centro storico e quello marino
al Lido per chi ritiene che l’acqua di laguna
sia meno pura. Un imprenditore presenta
un progetto rivoluzionario redatto da Ludovico
Cadorin. Il Comune lo approva (17
novembre 1854), ma il delegato provinciale
lo boccia. L’idea comunque, è sbocciata
nella testa di Giovanni Busetto, detto Fisola,
che farà nascere il Lido come centro turistico
terapeutico-balneare [v. 1857].
.La scrittrice francese George Sand e il
suo amante, lo scrittore francese Alfred de
Musset, sbarcano a Venezia e alloggiano al
Danieli (1833-34) con l’idea di scrivere un
romanzo a 4 mani ambientato in città. Una
volta a Venezia, Alfred si ammala e la
Sand chiama il medico Pietro Pagello (nato
a Castelfranco Veneto nel 1807) che è
anche un poeta dialettale. Nasce una tresca
tra il medico-poeta e la Sand e lo scandalo
farà il giro del mondo turistico-mondano.
La tempestosa relazione porterà
Sand e de Musset a separarsi. Sand scriverà
due romanzi su Venezia (Les Maîtres
mosaïstes e L’Usoque) e parlerà della città
(“Aprile a Venezia, 1834”) anche nelle sue
Lettres d’un Voyageur.
646
1834
.5 marzo: muore a Venezia Leopoldo
Cicognara (1767-1834), storico d’arte, critico
ed esteta. Era nato a Ferrara e vissuto
poi in varie città italiane (Roma, Palermo,
Firenze, Milano, Bologna, Modena) e infine
approdato a Venezia, dove diventa presidente
dell’Accademia di Belle Arti, nominato
da Napoleone, al quale dedica (1808)
il suo trattato Del bello regionamenti. Presidente
dell’Accademia per quasi 20 anni
(1808-26), primo presidente dell’Ateneo
Veneto (1812-17), autore della Storia della
scultura dal suo risorgimento in Italia al secolo
di Napoleone (1813-18) destinata a completare
i lavori di Winckelmann e di D’Agincourt
e contenente 180 tavole, Cicognara
era stato patrocinato da Francesco I d’Austria
dopo la caduta di Napoleone (1814) e
fra il 1815 e il 1820 aveva pubblicato Le fabbriche
più cospicue di Venezia, con circa 150
tavole. Il suo lavoro nell’Accademia aveva
portato all’aumento del numero dei professori,
al miglioramento nei corsi di studio,
all’istituzione dei premi e alla creazione
delle Gallerie dell’Accademia per l’esposizione
delle pitture veneziane.
.Il nuovo podestà è Giuseppe Boldù
(1834-37).
.Sul luogo dove sorgevano la Chiesa di S.
Croce e il suo monastero [v. 569], abbattuti
nel 1810, sorgono e si sistemano i Giardini
Papadopoli [di fronte a Piazzale Roma] su
disegno del pittore vicentino Francesco Bagnara
(docente di paesaggio all’Accademia
e il più famoso scenografo del secolo), che
saranno rinnovati (1863) dal paesaggista e
costruttore di giardini francese Marc Guignon,
il quale vi inserirà rarità botaniche e
faunistiche provenienti da ogni parte del
mondo. I giardini verranno ‘declassati’ e
ridotti nel Novecento per far spazio alla realizzazione
del Rio Novo e alla sistemazione
del terminal di Piazzale Roma [v. 1933].
.Due pie donne, che avevano preso una
casa in affitto alla Giudecca, vicino alla
Chiesa del Redentore, per condurre una vita
religiosa, decidono di costruire, in località
S. Giacomo, un monastero con annesso
oratorio intitolato alla SS. Trinità. Il monastero
viene riconosciuto canonicamente nel
1859 e alcuni anni dopo (1872) inizia la ricostruzione
del complesso: la chiesa consacrata
nel 1874 sarà restaurata un secolo
dopo (1974).
.A Murano si demoliscono la Chiesa di S.
Bernardo [v. 1362] e la Chiesa S. Salvador, risalente
addirittura al 7° secolo.
1835
.2 marzo: muore l’imperatore d’Austria
e re del Lombardo-Veneto Francesco I, gli
succede il figlio Ferdinando I (1835-48),
«epilettico e quasi scemo». il quale seguirà
la politica del Metternich.
.20 marzo: a Palazzo Pisani, in Campo S.
Stefano, si uccide per amore il pittore francese
Léopold Robert. Oggetto di tale passione
la principessa Carlotta Bonaparte.
.10 aprile: muore la beata Maddalena,
marchesa di Canossa, che, giovanissima, si
era rifugiata a Venezia a seguito delle Pasque
veronesi (1797) e poi vi era ritornata per aiutare
i fratelli Cavanis a sistemare la Scuola
femminile di carità nel convento dello Spirito
Santo e per visitare i poveri negli ospedali.
In seguito era ritornata ancora a Venezia per
fondare a Cannaregio, nel Monastero di S.
Lucia, la congregazione delle Figlie della carità,
che si proponeva di abbracciare i tre
rami della carità: visita agli ospedali per
assistere i malati, istruzione civile e morale
e catechismo. La casa delle Figlie della carità
arrivò ad avere più di 150 alunne e fu così
famosa che lo stesso imperatore d’Austria
volle visitarla (11 novembre 1815) contribuendo
alla sua istituzione formale (1819).
Con la costruzione del Ponte della ferrovia,
il monastero sarà abbattutto e le Figlie della
carità trasferite altrove (1844).
.Il Teatro di S. Giovanni Grisostomo [v. 1678]
da quest’anno si chiamerà Teatro Malibran,
dedicato alla grande cantante spagnola,
Maria Felicia Malibran (1808-36), che vi si
esibì deliziando gli occhi e soprattutto le
orecchie dei veneziani. Bellissima, dotata di
una incredibile estensione canora, che le
permetteva di ricoprire indifferentemente
ruoli di contralto, di mezzosoprano o di soprano,
fu straordinaria interprete di personaggi
rossiniani e belliniani.
647
.Inizia la demolizione di un edificio di
origine gotica per far posto al Palazzo Patriarcale
(sullo sfondo della Piazzetta dei
Leoni), costruzione neoclassica con facciata
eretta tra il 1837 e il 1850 su disegno di
Lorenzo Santi e restaurata dalla Brandolin
Dottor Group di S. Vendemmiano (Treviso)
tra il 2005 e il 2007. In questo palazzo il
patriarca trasporta la sua sede per stare
vicino alla Chiesa di S. Marco, diventata cattedrale
(1807) al posto di S. Pietro di Castello.
Nel palazzo sono custodite numerose
opere d’arte fra cui un ciclo della bottega
di Jacopo Tintoretto.
.Esplode il colera e l’infezione si protrae
fino al 1838.
1836
.26 agosto: apertura del Museo Correr
nella casa donata da Teodoro Correr al Comune,
a San Zan Degolà [sestiere di S. Croce],
gettando così le basi dei Musei Civici
Veneziani. Teodoro Correr era morto nel
1830 ed aveva lasciato la propria raccolta
d’arte e di memorie storiche alla città di
Venezia assieme al suo palazzo a S. Zan
Degolà, che diventerà appunto il Museo
Correr, la cui sede verrà trasferita (1898)
nell’ex Fondaco dei Turchi e poi definitivamente
(1920) nell’ex palazzo Reale a Piazza
S. Marco [ceduto al re d’Italia nel 1866, poi
al Demanio e dopo la prima guerra mondiale
(1915-18) destinato ad istituti d’arte e
di cultura ed altre istituzioni]. Il Museo
Correr è il primo importante tassello dei
Musei Civici Veneziani a cui fanno capo
anche il Museo Vetrario di Murano, la
Galleria Internazionale d’Arte Moderna e Contemporanea
a Ca’ Pesaro, il Palazzo Ducale
(affidato dallo Stato al Comune nel 1923), il
Museo del Settecento Veneziano a Ca’ Rezzonico,
il Palazzo Fortuny con l’opera e le raccolte
di Mariano Fortuny, il Museo di Storia
Naturale al Fondaco dei Turchi, il Museo del
Merletto a Burano, il Museo del Costume a
Palazzo Mocenigo, la Casa Goldoni, la Torre
dell’Orologio. Accanto ai Musei Civici ci sono
quelli dello Stato: il Museo Storico Navale,
le Gallerie dell’Accademia e quella di Ca’
d’Oro che contiene la Galleria Giorgio Franchetti,
il Museo Archeologico Nazionale in
Piazza S. Marco (collegato al Museo Correr)
e il Museo d’Arte Orientale sistemato
all’ultimo piano di Ca’ Pesaro. Il nome Musei
Civici Veneziani comprende tutti i musei
del Centro storico di Venezia che fanno
capo al Museo Correr.
Nel 1830 il nobile Teodoro Correr lascia al
Comune il suo palazzo, la sua biblioteca e
le sue raccolte (stampe, quadri, armi, e altro)
relative all’intera storia della Repubblica,
lascito denominato Raccolta Correr.
Nel corso del tempo il Museo Correr ha più
volte cambiato di sede: aperto nel 1836 nel
palazzo a San Zan Degolà, dal 1898 al Fontego
dei Turchi e dal 1922 nelle Sale delle
Procuratie Nuove e dell’Ala Napoleonica
in Piazza S. Marco. Dal 1936 il Correr ospita
anche il Museo del Risorgimento Veneziano,
la cui formazione risale al 1866, e abbraccia
un arco di tempo che va dalla fine del 1700
agli anni immediatamente seguenti l’annessione
di Venezia al Regno d’Italia, fino
alla Grande Guerra e alla Resistenza. È diviso
in sezioni: la Massoneria (propagatrice
di idee democratiche), la caduta di Venezia
e la breve stagione della Municipalità
Provvisoria, la prima dominazione austriaca
(1798-1806), la dominazione francese
(1806-14) la seconda dominazione austriaca
(1814-48), l’insurrezione di Venezia (1848-
49), la terza dominazione austriaca (1849-
66), la liberazione di Venezia dagli austriaci
e la sua annessione al Regno d’Italia
(1866); un’ultima sezione riguarda Daniele
Manin e Venezia. Nel tempo, grazie ad altri
lasciti e acquisti, il museo ha allargato la
sua presenza sul territorio e sono sorte così
varie diramazioni museali. Dal 3 giugno
1999 è stato inaugurato un percorso che,
con un unico biglietto, consente la visita
del Museo Correr, del Palazzo Ducale, del Palazzo
Mocenigo, del Museo del Vetro e del
Museo del Merletto.
Il Museo del Merletto ha la sua sede a Burano
e vi sono esposti rari e preziosi esemplari
che documentano l’evoluzione dell’arte
del merletto a Venezia sin dal 1500.
All’interno del Museo c’è anche l’archivio
648
della celebre Scuola del merletto di Burano,
fondata dalla contessa Adriana Marcello
nel 1872 e chiusa 100 anni dopo, nel 1972.
Da quella data, la realizzazione del merletto
ritorna tra le pareti domestiche di alcune
nostalgiche signore. L’arte del merletto di
Burano, comunque, sembra nascere da leggende
cinquecentesche, come quella del
giovane marinaio che di ritorno da mari
lontani portò all’amata come pegno d’amore
un’alga marina, i cui delicati contorni e
trafori la ragazza copiò con del filo: nasceva
il primo merletto di Burano. In seguito,
la dogaressa Morosina Morosini [v. 1557],
entusiasta di questa arte, creò un laboratorio,
dove lavoravano fino a 130 merlettaie,
e ne favorì anche l’affermazione presso
le corti d’Europa, inviando merletti in
regalo alle sue amiche. Fu così che i merletti
di Burano diventarono ricercatissimi, soprattutto
per la fantasia dei disegni e la
precisione dei punti.
Il Museo del Settecento veneziano sorge nel
1936 all’interno del secentesco palazzo dei
Rezzonico sul Canal Grande, palazzo che
era stato costruito dal Longhena nel 1667
per il patrizio Filippo Bon, e poi passato alla
famiglia dei Rezzonico, che lo fa ingrandire,
sopraelevare di un piano dal Massari, e lo
abbellisce con affreschi di Giambattista
Tiepolo, dipinti di Francesco Guardi, Pietro
Longhi e Gian Battista Piazzetta. Dopo essere
passato di mano in mano, il palazzo, dove
muore il poeta inglese Robert Browning
(1889), è acquistato dal Comune (1935) che
lo trasforma in un museo per raccogliere tra
l’altro mobili, sculture, suppellettili, stoffe,
terrecotte e ceramiche veneziane e venete di
proprietà del Museo Correr. Restaurato all’inizio
del 21° sec., ospita importantissime
opere pittoriche del Settecento veneziano, la
collezione di dipinti antichi Mestrovich e la
Pinacoteca Egidio Martini con oltre 300
opere di grandi artisti, donate nel 2001.
Il Museo di Palazzo Mocenigo si trova a S.
Stae [sestiere di S. Croce], è sede del Centro
Studi di Storia del Tessuto e del Costume, conserva
preziosi abiti, arredi e dipinti settecenteschi
e offre agli studiosi una biblioteca
specializzata nel settore.
Il Museo di Storia Naturale, ospitato nell’ex
Fondaco dei Turchi, sul Canal Grande, sin
dall’anno della sua istituzione (1923), comprende
varie collezioni di fauna veneta e
marina, mineralogiche, geologiche, botaniche,
etnografiche, ornitologiche, erbari, conchiglie,
fossili, raccolte di etnografica e ornitologia
veneta, ittiologia adriatica e pesca,
oltre a 2mila preparati originali di anatomia
comparata e una importante biblioteca. Una
parte notevole del museo contiene i ritrovamenti
fatti nella seconda parte del 1900 dall’esploratore
veneziano Giancarlo Ligabue.
Restaurato all’inizio del 21° secolo.
Il Museo Fortuny si trova in Campo S. Beneto
[sestiere di S. Marco], in un palazzo goticoveneziano
del XV sec. appartenuto alla famiglia
Pesaro e acquistato da Mariano Fortuny
y Madrazo, spagnolo di origine e veneziano
di elezione, che lo restaura per trasformarlo
in abitazione e atelier di pittura, fotografia,
scenografia, scenotecnica, creazione di tessuti
e oggetti artistici in stile Liberty. Henriette
Fortuny, moglie del geniale artista, pittore,
scienziato e scenografo, dona alla città
(1956) questo storico palazzo patrizio in
memoria del marito e del suo amore per Venezia.
Restaurato all’inizio del 21° secolo.
Il Museo vetrario ha sede a Murano e comprende
il Museo Vetrario Antico e quello
Contemporaneo. Il primo sorge nel 1861 a
Palazzo Giustiniani, l’antico palazzo dei
vescovi di Torcello, grazie all’abate Vincenzo
Zanetti per testimoniare la fama e la bellezza
dell’arte vetraria tradizionale dell’isola.
Dopo l’annessione di Murano a Venezia
(1924) è arricchito (1932) con le raccolte
di Teodoro Correr [v. Museo Correr]: contiene
oltre 4mila pezzi ordinati cronologicamente
che offrono una vasta rassegna
storica del vetro muranese. Si comincia dai
primi reperti archeologici del primo e terzo
secolo dopo Cristo, i così detti vetri di scavo,
e si prosegue con i preziosi lattimi, i vetri
smaltati, gli specchi, le oselle, i codici, e
altre memorie muranesi. In seguito, sorge il
Museo Vetrario Contemporaneo, dove si raccolgono
importanti realizzazioni in vetro
che testimoniano la straordinaria creatività
ed evoluzione artistica dell’arte vetraria dei
maestri muranesi nel Novecento.
Il Palazzo Ducale è il luogo simbolo della
649
città e della sua gloriosa civiltà, già residenza
del doge fino al 1797 e sede delle
magistrature della Serenissima Repubblica.
Capolavoro dell’arte gotica, contiene
statue, decorazioni e dipinti dei più grandi
artisti veneziani. Fondato come castello
(9° sec.), trasformato radicalmente (1172-
8) ha subito nel tempo ulteriori massicci
interventi conseguenti a gravi incendi
(1484 e 1577). Si entra attraverso la Porta
della Carta (opera di Giovanni e Bartolomeo
Bon, 1438), l’antico ingresso d’onore
in linea con la Scala dei Giganti (costruita
tra il 1484 e il 1501) alla cui sommità dominano
le colossali statue di Nettuno e Marte,
opera del Sansovino (1554), oppure dalla
Porta del Frumento sul molo (così detta perché
c’era l’ufficio delle biade), a fianco del
Ponte de la Paglia. Dal cortile, arricchito da
due bellissime vere da pozzo in bronzo
(una di Alfonso Alberghetti, fusa tra il
1554 e il 1559, l’altra di Niccolò dei Conti
fusa nel 1556), attraverso la Scala dei Censori
si sale al primo piano, o piano delle
logge, e da qui al secondo per la stupenda
Scala d’oro (realizzata tra il 1549 e il 1559)
che conduce all’appartamento del doge e
alle varie Sale; questa scala veniva usata
anche dai magistrati ed era riservata agli
ospiti illustri. Tra le Sale più interessanti,
troviamo la Sala dello Scudo, così detta perché
si teneva esposto lo scudo del doge in
carica, la Sala delle Mappe, che presenta
pregevoli tavole geografiche alle pareti, le
sale di riunione delle più alte magistrature,
quelle della Signoria, del Senato, del
Consiglio dei X e naturalmente la Sala del
Maggior Consiglio, la più imponente, dove
sedevano i nobili per deliberare.
Ca’ Pesaro, Galleria internazionale d’Arte Moderna
e contemporanea si costituisce dapprima
a Ca’ Foscari nel 1897 per riunire le opere
acquistate alle prime due mostre della
Biennale Internazionale d’Arte di Venezia
(1895 e 1897), poi passa nel 1902 a Ca’ Pesaro
(il più importante edificio barocco di
Venezia, opera del Longhena), riordinata
nel 1938 da Rodolfo Pallucchini e Giulio Lorenzetti,
comprende opere di artisti italiani
dell’Ottocento e Novecento, con particolare
riferimento all’arte veneta e con larga scelta
fra gli artisti stranieri tra cui Klimt, Chagall,
Klee, Kandinskij, Matisse, Moore. L’ultimo
restauro risalente alla fine del 20° sec. è
opera del serbo Boris Podrecca.
Casa Goldoni sorge a San Tomà [sestiere di S.
Polo] all’ingresso di Calle Centani, sede del
Palazzo Centani. Inaugurata nel 1952, la casa,
che è anche sede del Centro di Studi Teatrali,
conserva cimeli, manoscritti, documenti
e prime edizioni delle opere del grande
commediografo Carlo Goldoni che qui nacque
(1707) e abitò. La casa ospita l’archivio
del commediografo e la biblioteca, ricca di
30mila volumi, oltre a un piccolo museo goldoniano
e vari cimeli teatrali veneziani. Restaurata
all’inizio del 21° secolo.
La Torre dell’Orologio è una delle principali
costruzioni del primo Rinascimento veneziano
[v. 1499].
Ca’ d’Oro raccoglie la ricca collezione di
opere d’arte donata allo Stato nel 1916 dal
barone Giorgio Franchetti (morto nel 1922),
musicista e collezionista torinese insieme al
quattrocentesco palazzo che aveva acquistato
nel 1895. La Galleria Franchetti, aperta
al pubblico nel 1927, raccoglie sculture di
arte greca e romana, rari mobili originali
gotici e della rinascenza, tappeti persiani,
arazzi fiamminghi del XV-XVI sec. e alcuni
capolavori di arte pittorica, tra cui un’opera
di Mantegna e gli affreschi di Giorgione
e Tiziano staccati dalle facciate del Fontego
dei Tedeschi.
Il Museo Archeologico Nazionale ha la sua
origine nel 1523, quando il cardinale Domenico
Grimani donò per testamento alla
Repubblica la sua collezione di marmi antichi
e bronzi in parte provenienti da scavi
effettuati in terreni di sua proprietà a Roma
e in parte dalla Grecia. La collezione in origine
è collocata a Palazzo Ducale e poi trasferita
nell’Antisala della Libreria Marciana,
dando origine al primo museo archeologico
pubblico in Europa. Ulteriori donazioni
sono state fatte dalle famiglie Contarini,
Morosini, Pasqualigo, Farsetti, Nani,
Zulian, Molin, Weber.
Il Museo d’Arte Orientale ha la sua sede a
Ca’ Pesaro e conserva la raccolta di Enrico
di Borbone, conte di Bardi, che durante un
suo viaggio in Asia (tra il 1887 e il 1889)
650
porta a Venezia qualcosa come 30mila pezzi
che riunisce nel suo Palazzo Vendramin
Calergi, tipico esempio di architettura rinascimentale.
Il palazzo viene in origine costruito
dai Loredan e dopo vari passaggi di
proprietà passa ai Calergi e per matrimonio
ai Vendramin, da cui la doppia denominazione.
La raccolta è una delle maggiori collezioni
europee di arte giapponese del
periodo Edo (1615-1868).
Il Museo Storico Navale ha la sua sede vicino
all’Arsenale, in un edifico che durante la
Repubblica era adibito a granaio. È di proprietà
della Marina Italiana e conserva le
memorie navali veneziane e quelle delle
varie marine regionali, piante di fortezze,
modelli di navi e frammenti del Bucintoro,
le memorie di Angelo Emo, cimeli navali
dal periodo napoleonico ai giorni nostri.
.13 dicembre: alle 3 del mattino brucia il
Teatro La Fenice fondato nel 1792. Il fuoco
è stato provocato da una stufa austriaca di
recente installazione. Dura tre giorni e tre
notti, e focolai incandescenti sono scoperti
tra le ceneri fino al diciottesimo giorno. Il
teatro sarà ricostruito com’era e dov’era nel
giro di un anno su progetto di Tommaso e
Giambattista Meduna: si inaugura il 26
dicembre 1837. L’illuminazione è ad olio,
ma pochi anni dopo sarà sostituita (1844)
da quella a gas.
.Risultano iscritti al registro di povertà
ben 30mila veneziani. Manca un sistema di
previdenza sociale e bisogna affidarsi alle
congregazioni di carità.
.Muore Francesco Novelli (1767-1836),
celebre incisore veneziano e illustratore di
decine e decine di libri, tra cui l’edizione
postuma delle Opere di Francesco Algarotti
(1791-94), la preparazione di disegni, in
collaborazione col padre Pier Antonio, per
i Fasti Veneziani (1794), i Ritratti di Isabella
Teotochi Albrizzi (quattro edizioni tra il
1807 e il 1826), il Don Chisciotte (1818). Una
targa lo ricorda al civico 5582 di Calle
Seconda de la Fava [sestiere di Castello].
1837
.Si costituisce la Società per la costruzione
della Ferrovia Ferdinandea da Venezia a Milano,
nella convinzione che un porto non può
essere privo di collegamenti internazionali
via terra.
.Demolizione della Chiesa di S. Angelo
[sestiere di S. Marco] e del suo campanile.
.Presso Calle dei Fabbri [sestiere di S.
Marco] s’interra il Rio delle Colonne [così
detto per via delle colonne che formano un
sotoportego] e si distrugge il ponte che lo
attraversava.
.Francesco Zanotto pubblica Storia della
pittura veneziana con uno sguardo anche
alla contemporaneità ottocentesca.
1838
.Luglio: lo storico e saggista francese Jules
Michelet viene a Venezia. Egli è l’autore
di due monumentali opere, Storia di Francia
e Storia della rivoluzione francese.
.L’imperatore Ferdinando I viene a Venezia
e pone (13 ottobre) la prima pietra
della diga [nord] di Malamocco. Il nuovo
podestà è Giovanni Correr (1838-57).
.Giovanni Pividor disegna a memoria
(tra il 1838 e il 1841) i campanili veneziani
(nel 1700 se ne contavano circa 200) in casa
del N.H. Benedetto Valmarana dove in
certe sere si riuniscono regolarmente vari
amici per assistere appunto alla ‘nascita’ di
un nuovo campanile dalla penna del disegnatore
...
.Ferdinando I, in occasione della sua incoronazione
a Milano, crea l’Istituto Veneto di
Scienze, Lettere ed Arti per «promuovere quegli
studi che hanno immediata e principale
influenza sulla prosperità e sulla cultura
scientifica generale delle Provincie componenti
il Regno Lombardo-Veneto». In origine
si chiamava Istituto Nazionale della Repubblica
Cisalpina ed era nato nel 1802 per volere
di Napoleone che intendeva rinnovare le
accademie letterarie e scientifiche, creando
un nuovo centro di studi per «raccogliere le
scoperte e perfezionare le arti e le scienze»,
fissandone la sede prima a Bologna e trasferendola
poi a Milano, cambiando il nome in
Reale Istituto di Scienze, Lettere ed Arti. Caduto
Napoleone, l’Istituto continuava a vivere
sotto il governo austriaco, ma di vita quasi
insignificante, perché i membri che morivano
non venivano mai sostituiti, finché appunto
l’imperatore Ferdinando I non aveva
651
deciso di istituire due sedi, una a Milano
(Istituto Lombardo ...) e una a Venezia (Istituto
Veneto ...). L’Istituto Veneto viene insediato a
Palazzo Ducale. I suoi compiti sono quelli di
promuovere l’innovazione tecnica nelle
campagne e nell’industria e avviare la ricerca
su tutte quelle questioni che richiedono
un grado particolarmente alto e specialistico
di conoscenze tecniche e scientifiche. Nel
1891 l’Istituto si trasferisce a Palazzo Loredan,
in Campo Santo Stefano, e qui ha sede
la Biblioteca ricca di oltre 200 mila volumi e
diversi archivi. Nel 1847, in occasione del IX
Congresso degli scienziati italiani l’Istituto
propone la creazione di una collezione di
busti marmorei dei maggiori veneti. Nasce
così il Pantheon Veneto, dove però compaiono
due foresti, Dante Alighieri e Carlo
Alberto. Nel 21° sec. l’Istituto aggiunge una
nuova sede a quella storica. Si tratta del Palazzo
Cavalli-Franchetti sul Canal Grande
utilizzato come sede espositiva e di convegni.
La struttura interna rimane sostanzialmente
immutata: i soci effettivi sono
60, i soci corrispondenti 100, i soci stranieri
20. I campi di intervento si sono più volte
modificati, ma alcune linee essenziali di
interesse sono rimaste costanti: l’attenzione
per gli studi sull’ambiente lagunare, per il
buon scorrimento dei fiumi e per la qualità
delle loro acque, l’attenzione, infine, per gli
studi storici e le indagini paleontologiche e
archeologiche nel territorio. L’Istituto pubblica
numerosi volumi, una propria rivista
(Atti) e promuove ogni anno una scuola estiva
internazionale di ricerca avanzata nel
campo della dinamica ambientale.
.L’imperatore Ferdinando visita Venezia
per inaugurare il nuovo salone delle feste
del Palazzo Reale, affrescato da Odorico
Politi (Udine 1785-Venezia 1846). Con l’imperatore
c’è il Metternich.
.Il principe ereditario di Prussia, Federico
Gugliemo, acquista il Mosaico che adornava
il catino absidale della smantellata
Chiesa di S. Cipriano e lo fa ricostruire nell’abside
della Friedenskirche di Potsdam
[Cfr. Toso Borella 193].
1839
.1° marzo: muore
Marina Querini Benzon
(1757-1839) e finisce l’era
dei tre grandi salotti letterari
veneziani che avevano
ospitato personaggi
famosi a cavallo dei due
secoli. Tre anni prima (27
settembre 1836) era
morta anche Isabella
Teotochi Albrizzi (1760-
1836), «la greca bellissima», nativa di Corfù,
come Marina Querini Benzon, che nel suo
salotto a S. Moisè riceveva in prevalenza
personaggi forestieri a differenza di un terzo
importante salotto, più serio e tutto letterario,
quello di Giustina Renier Michiel
(1755-1832), autrice del libro Origine delle
Feste veneziane, che preferiva ospitare i migliori
talenti nostrani. Gli ingegni che capitavano
a Venezia trovavano sempre un salotto
di conversazione pronto ad accoglierli.
Esauritisi i salotti, gli intellettuali occupano
le botteghe da caffè: al Florian, al Quadri e
anche negli altri numerosi caffè letterari
intorno alla Piazza, dove si muove una Venezia
ancora palpitante e dove l’intellettuale
curioso trova un soggiorno rispondente
alle sue «esigenze di bellezza e di cultura».
.9 luglio: il Comune si accorda con la
Compagnie du Gaz per l’introduzione dell’illuminazione
a gas a Venezia al posto dei
fanali ad olio installati a partire dal 1730,
cedendo il Campo S. Francesco della Vigna
(detto ‘campo di giustizia’ perché usato dal
governo austriaco per le esecuzioni capitali)
al fine di costruirvi i due gasometri ancora
esistenti nel 21° secolo. Il contratto
verrà firmato il 30 novembre e il via al nuovo
servizio, limitato alla zona della Piazza,
verrà dato pochi anni dopo (1843), ma in
seguito (1864) sarà esteso a tutta la città. La
centrale del gas con i due giganteschi gasometri
rimarrà al suo posto anche dopo l’introduzione
nel 1878 dell’illuminazione
elettrica perché considerati reperti di
archeologia industriale.
.3 novembre: nel Convento Francescano di
S. Michele in Isola entra Bernardino da Portogruaro
che sarà in seguito beato. Ordinato
sacerdote il 21 settembre 1844 egli farà
tutto il cursus honorum e diventerà superiore
provinciale (1855-61). Lasciata Venezia vi ritorna
solo da morto, quando la sua salma
sarà trasferita (13 giugno 1961) a S. Francesco
del Deserto.
.5 dicembre: il grave maltempo causa
nella notte l’inondazione della città, che
provoca danni seri e contamina le cisterne.
.Il pianista, compositore e direttore d’orchestra
ungherese Franz Liszt viene a
Venezia ed è ospite della Società Apollinea.
652
1840
.Il conte Aloys Pállfy de Erdöd è il
nuovo luogotenente del Veneto fino al 22
marzo 1848.
.La foce della Brenta viene riammessa in
laguna davanti a Chioggia nel Canale di
Montalbano, provocandosi così l’interramento
di 2480 ettari di laguna.
.A Mestre viene costruito un secondo
teatro [v. 1778], eretto da Moisè D’Angeli
[Piazza Ferretto]. Dopo l’annessione del
Veneto all’Italia (1866) sarà intitolato a Garibaldi.
Ha 500 posti e non è sufficiente alle
esigenze di una cittadina in crescita, sicché
nel 1908 sarà demolito.
1841
.25 aprile: l’Arciduca Ranieri partecipa
alla cerimonia della posa della prima pietra
del Ponte translagunare ferroviario, che unirà
Venezia alla terraferma [v. 1846]. L’idea del
ponte era maturata nella testa di un poligrafo,
Luigi Casarini, che nel 1823 l’aveva
passata al patriarca Pyrker perché la includesse
nelle sue richieste di interventi a favore
di Venezia sottoposte all’imperatore in
quell’anno.
.20 giugno [altri dicono 18 maggio]: ripristino
dell’usanza della Regata con scadenza
annuale, ovvero nascita delle regate
moderne. Il viceré istituisce «a spese del
Comune una Corsa di Barchette lungo il Canal
Grande in un tal giorno di cadaun anno».
Prima di adesso le regate erano organizzate
occasionalmente per l’arrivo in laguna
di un grande personaggio o per celebrare
una importante ricorrenza.
.Iniziano i lavori per la realizzazione in
stile neoclassico del Macello Generale sulla
base di un progetto dell’ing. Antonio Cappelletto
preseentato nel 1838. Artefici della
realizzazione saranno Giuseppe Salvadori
(capo dell’ufficio tecnico del Comune e
ideatore delle colonnine in pietre d’Istria e
spalliere metalliche al posto dei parapetti
in mattoni) e l’arch. G.B. Meduna. È situato
a S. Giobbe, zona defilata di Cannaregio,
dove si trova già il macello per i bovini. I
lavori vengono completati nel maggio del
1843, ma pochi anni dopo restaurato, per-
653
ché danneggiato durante la rivoluzione
(1848-49) essendo quel versante la retrovia
della linea difensiva attestata intorno al
Forte Marghera. Si sceglie quest’area periferica
sia per motivi di carattere igienicosanitario
sia per accentrare la macellazione
che si fa in più punti: i vitelli si macellano a
S. Girolamo, lanuti e suini ovunque nell’interno
della città. Nel 21° sec. il Macello, già
dismesso e trasferito in terraferma da tempo,
viene ristrutturato per farlo diventare
sede dell’Università Ca’ Foscari di Venezia,
Facoltà di Economia e Commercio.
.Si introduce la numerazione anagrafica
continua sestiere per sestiere.
.Pietro Paleocapa, celebre ingegnere bergamasco,
redige il Regolamento della Laguna,
che definisce i campi d’intervento della
Municipalità (alla quale compete il controllo
delle acque interne alla città) e del Governo
centrale (che si farà carico della laguna
vera e propria). Questi princìpi saranno
ancora validi nel 21° secolo.
1842
.Si inaugura il tronco ferroviario Marghera-Padova.
.Censimento: gli abitanti di Venezia sono
106.496 [Cfr. Beltrami 38]. Il quadro sociale
presenta queste cifre arrotondate: 70 negozi
di maglieria e guanti, un centinaio di botteghe
che vendono prodotti di seta, 25 negozi
di antiquariato, 30 di oggetti di vetro, una
trentina di parrucchieri, 100 caffè, una settantina
di argentieri, orafi e gioiellieri, un
centinaio di carpentieri, 60 negozi di ferro,
ottone e rame, 80 calzaturifici, 70 sartorie. Al
di sotto di questa categoria di piccoli commercianti
e produttori si muove la classe lavoratrice
della città, che a sua volta si fonde
quasi impercettibilmente con la precedente.
Le vetrerie di Murano e la Fabbrica dei Tabacchi
hanno molti dipendenti. Numerosi
mastri d’ascia, calafati e simili, lavorano nell’Arsenale,
che impiega circa 800 operai oltre
ai 400 condannati ai lavori forzati utilizzati
nelle attività interne più umili. Per il resto, la
manodopera veneziana è molto dispersa, e
un alto numero di uomini e di donne trovano
impiego in attività artigianali di ogni genere
e sempre più nelle attività turistiche e
nell’indotto. Infine, immediatamente al di
sotto delle persone di servizio, alla base stessa
della gerarchia sociale, ci sono i poveri,
migliaia di poveri, 40mila la punta massima.
.Si decide di allargare il Ponte della Paglia
e quello della Pietà. I lavori cominciano
nel 1847 e saranno completati nel 1854 [Cfr.
Tassini 473].
.Dopo la fine delle Repubblica i rei di
gravi delitti si giustiziavano presso il
Campo di S. Francesco della Vigna e adesso
a S. Marta. Il primo ad essere qui giustiziato
è Leonardo Sleiza, un militare austriaco:
viene fucilato per avere ucciso il proprio
fratello.
1843
.13 marzo: parte l’esperimento di illuminazione
pubblica a gas con la sistemazione
di 128 fiammelle lungo il perimetro della
Piazza e 49 sotto le Procuratie.
.Record di presenze turistiche in città:
113 mila.
1844
.9 marzo: alla Fenice prima assoluta di
Giuseppe Verdi, che mette in scena Ernani,
il cui libretto è stato scritto da un muranese,
F.M. Piave [v. 1867]. Il pubblico si entusiasma
per il tema (Don Carlo è re di Spagna
ed Ernani sta preparando una rivolta contro
di lui per spodestarlo), ma in particolare per
il coro «Si ridesti il leon di Castiglia ...».
Sempre alla Fenice e sempre in prima assoluta,
Verdi presenterà in seguito Attila (17
marzo 1846), che susciterà manifestazioni
di entusiasmo patriottico, il Rigoletto (11
marzo 1851), La traviata (6 marzo 1853), che
sarà un fiasco, e Simon Boccanegra (12 marzo
1857), tutti su libretti scritti da Piave, tranne
654
Attila (libretto di Temistocle Solera), che
però contiene alcuni suoi interventi.
.25 giugno: a Cosenza vengono giustiziati
per cospirazione i veneziani Attilio ed
Emilio Bandiera, Domenico Moro e altri. Attilio
(1810-1844), alfiere di vascello, ed
Emilio (1819-1844), alfiere di fregata, erano
figli del conte Francesco, ammiraglio della
flotta austriaca. Anche Domenico Moro era
ufficiale della marina austriaca. I tre avevano
fondato nel 1841 una società segreta (l’Esperia)
con lo scopo di raggruppare giovani
della marina e di tenerli pronti per un’eventuale
sollevazione contro l’Austria. Erano
approdati in Calabria perché avevano saputo
che il paese era in aperta rivolta e aveva
bisogno di munizioni e capi. Nella notte del
12 giugno, sopra un trabaccolo, i Bandiera e
i loro compagni tra cui un altro veneziano
(Giovanni Manesci) salpano da Corfù e
quattro giorni dopo approdano presso Crotone.
Nella notte del 18 si mettono in marcia.
Sono in 17. Ne manca uno, che è andato
a denunciarli. I giovani patrioti sono così
attaccati più volte dalle truppe del re delle
due Sicilie e infine catturati, condotti a
Cosenza e giustiziati (25 luglio).
.Il veneziano Francesco Berlan (1821-
1886) fonda la Società dei Biblofili che inizia
qualche pubblicazione di clssici, ma deve
interrompere il lavoro perché ostegiata
dalla polizia. Costretto ad emigrare in
Piemonte per motivi polici, egli ritornerà a
Venezia durante la rivoluzione del 1848-49
e insieme ad Augusto Giustinian dirigerà il
giornale politico e umoristico Sior Antonio
Rioba.
.Antonio Quadri pubblica la Descrizione
Topografica di Venezia e delle adjacenti lagune,
opera corredata di 32 tavole. Le tavole sono
quelle usate dal Paganuzzi per la sua opera
[v. 1821] con qualche variazione per adattarle
ai cambiamenti che si sono nel frattempo
verificati.
.Si rifà la Pescheria «con barocchissimo
coperto di ferro», scrive il cronista [v. 1907].
.Il romanziere inglese Charles Dickens
viene a Venezia. Vi ritornerà nel 1853.
Alloggerà entrambe le volte all’Hotel
Danieli. Parlerà di Venezia come ‘An
Italian Dream’, in Pictures from Italy, reportage
di viaggio pubblicate sul Daily News.
1845
.Si lavora alacremente al completameno
del Ponte Ferroviario che verrà inaugurato
nel nuovo anno.
1846
.11 gennaio: si inaugura il ponte ferroviario,
originariamente ideato da Tommaso
Meduna, portato avanti con modifiche da
Giovanni Milani e poi da Luigi Duodo,
completato ancora con modifiche da Andrea
Noale: 222 arcate, 3602 metri di lunghezza
e 4 piazzette, largo 9 metri, che toglie
a Venezia la caratteristica di isola; ci
sono voluti circa 80 mila pali di larice per
costipare il suolo, cinque anni di lavoro
(1841-46) e l’opera di mille operai. Contestualmente
all’inaugurazione del ponte si
apre la tratta ferroviaria Venezia-Vicenza.
Venezia perde per sempre la sua insularità.
Oltre un secolo dopo, il poeta veneziano
Mario Stefani scriverà (1994): ‘Se Venezia
non avesse il ponte, l’Europa sarebbe un’isola’.
Per Venezia il ponte rappresenta
«una decisione gravissima», un cataclisma
urbanistico: unita alla terraferma cessa di
essere un’isola, il volto della città viene
stra-volto, lo storico e antichissimo orientamento
della città verso il mare viene rovesciato
completamente (da quei terragnoli
di austriaci che nulla capiscono di acqua,
dell’importanza dell’acqua). Venezia, ahimè,
si trasforma in una città come tutte le
altre, ancorché pedonale, ed allora ecco l’altro
scempio: per facilitare la pedonalità
nuove strade vengono tagliate, si privilegiano
i rettifili e nasce la nuova povera edilizia
ai margini della città storica, a S. Rocco,
a Sant’Alvise, a S. Marta, a Sacca Fisola,
a Sant’Elena, niente di cui vantare orgoglio,
anonimi e poveri quartieri popolari moderni
... L’insularità di Venezia diviene un desiderio
retrò, qualcuno pensa di far saltare
il ponte (‘se solo ne avessi il coraggio’, dice
...) perché se i dogi lo avessero voluto non
avrebbero avuto problemi a realizzarlo ...
L’insularità di Venezia diviene una strada
senza ritorno con la costruzione, quasi un
secolo dopo, del parallelo ponte automobi-
655
listico, che intrupperà tutto il traffico in
quel cul de sac che è Piazzale Roma ... che
così viene ad ospitare costruzioni che nulla
hanno a che fare con la città: contenitori di
macchine, garage automobilistici si chiamano.
Ma tant’è, il motore privato giunge a
Venezia sul ponte e prosegue nei canali,
non c’è più soltanto il vaporetto che reca
danno, ma adesso anche i mezzi privati a
motore lungo i canali un tempo pacifici e
silenziosi, e il moto ondoso corrode le fondazioni
dei palazzi ...
.In visita a Venezia lo storico svizzero di
lingua tedesca Jacob Burckhardt, che scriverà
La civiltà del Rinascimento in Italia (1860).
.Comincia la costruzione del Forte di Treporti,
interrotta durante la rivoluzione del
1848-9, e ripresa nel 1850 per essere portata
a termine nel 1856.
1847
.9 dicembre: Giovanni B. Nazzari, membro
della Congregazione centrale lombarda,
presenta una mozione in cui lamenta le
condizioni del paese chiedendo riforme.
L’istanza del Nazzari è la classica goccia
che fa traboccare il vaso, o meglio la scintilla
che provoca prima la fiammata e poi l’incendio:
pochi giorni dopo (21 dicembre
1847), sull’esempio del Nazzari, Daniele
Manin fa pervenire un’istanza alla Congregazione
centrale veneta nella quale afferma
che i veneti non sono soddisfatti di come
vanno le cose, che la rappresentanza accordata
dal governo al regno Lombardo-Veneto
è «derisoria», che occorrono riforme, che
si può accettare che il Lombardo-Veneto
dipenda da un monarca austriaco, ma che è
necessaria l’autonomia da Vienna, con
esercito proprio e finanze separate.
.13 dicembre: si apre nella fastosa cornice
di Palazzo Ducale il IX Congresso scientifico
italiano (il primo era stato tenuto a
Pisa nel 1839). Ci sono 860 membri effettivi
e molti curiosi. Al congresso partecipa anche
Daniele Manin e dal Congresso arriva
lo stimolo a Samuele Romanin, esponente
della borghesia israelitica veneziana, per
scrivere la sua imponente opera storica in
10 volumi, Storia documentata di Venezia, che
sarà pubblicata fra il 1859 e il 1861.
.31 dicembre: memorabile
discorso del dalmata Niccolò
Tommaseo all’Ateneo Veneto,
definito un vero e proprio
manifesto degli intellettuali.
Egli dice chiaro e tondo: «Se
avete delle buone leggi
domandatene l’esecuzione
franca e leale; se ne mancate,
domandatene di nuove che
corrispondano ai vostri bisogni. Parlate,
scrivete, stampate nei limiti della legge,
siate coraggiosi e sappiate volere il bene di
tutti. Nessun governo si può mantenere
senza il voto delle popolazioni» [in
Marchesi 99]. A memoria dell’evento la
sala, situata al primo piano in faccia allo
scalone, si chiamerà Sala Tommaseo ed ospiterà
dal 1868 un ritratto marmoreo del
patriota opera dello scultore veneziano
Carlo Lorenzetti (1858-1945). In seguito
sarà ornata con altri due busti, sempre del
Lorenzetti: quello di altri due patrioti veneziani
Jacopo Bernardi (1893) e Daniele
Manin (1936).
1848
.Il 1847 si era chiuso con le fiammate
intellettuali, mentre il 1848 si apre con l’avversione
popolare del Lombardo-Veneto
per tutto ciò che è austriaco, inclusi i prodotti
dell’industria. Dal 1° gennaio i patrioti
decidono di astenersi dal fumare tabacco
e sigari provenienti dalle fabbriche imperiali
e dal giocare al lotto. L’iniziativa ha
un triplice scopo: saggiare l’animo delle
popolazioni, colpire le grame finanze
austriache, causare incidenti e quindi pretesti
per una sollevazione popolare.
Dall’altra parte si raccoglie la provocazione.
A Milano vengono distribuiti sigari ai
militari con l’ordine di fumarli per strada;
alcuni cittadini costringono i ‘fumatori’ a
togliersi il sigaro di bocca per cui nascono
tafferugli, vi sono feriti e anche morti; a
Padova alcuni studenti, portano il cappello
«all’italiana colle piume nere», foggia
considerata di segno rivoluzionario, e così
656
sono caricati dai militari e anche qui vi sono
morti e feriti. A questo punto, Metternich
fa sapere al governatore del Lombardo-Veneto,
l’arciduca Ranieri, che Vienna
non è disposta ad alcuna concessione
giacché esso gode di «quanto gli era necessario
per vivere in pace e felicità» e ordina
di attivare al massimo la polizia. A Venezia
si decide una retata di patrioti [v. 18 gennaio].
Ma nell’intera penisola ci sono forti
agitazioni. Il primo moto scoppia a Palermo,
insorta il 12 gennaio 1848, e il 1° febbraio
tutta l’isola, ad eccezione della fortezza
di Messina, è libera e si può dare un
governo autonomo. Il secondo moto, sulla
spinta di quello siciliano, scoppia a Napoli,
dove il 10 febbraio il re Ferdinando II è
costretto a concedere la costituzione.
Quest’ultimo fatto induce Leopoldo II,
spinto dall’opinione pubblica, a fare altrettanto
in Toscana (17 febbraio) e analogamente
Carlo Alberto (8 febbraio-4 marzo)
nel regno di Sardegna e Pio IX (14 marzo)
nello Stato Pontificio.
Il governo austriaco intanto proibisce di esibire
certi colori, cantare alcune arie, declamare
determinate poesie, o applaudire, fischiare,
radunarsi, far collette. Insomma,
proibisce tutto. Al teatro La Fenice, durante
uno spettacolo, c’è uno sfoggio di fazzoletti
bianchi rossi e verdi. Apriti cielo! Irruzione
della polizia e tutti a casa. Da quel giorno
non solo i teatri, ma tutti i divertimenti pubblici
e privati sono disertati dai veneziani in
segno di protesta per la prepotenza dei dominatori
stranieri. Persino l’amata e apprezzata
banda militare austriaca, che ogni
domenica suona in Piazza S. Marco, viene
snobbata a dimostrazione del fatto che anche
l’assenza e il silenzio possono annientare.
Ad estendere la rivoluzione in Italia e a
scatenarla in tutta Europa è l’insurrezione
di Parigi (22-24 febbraio), che costringe alla
fuga Luigi Filippo, il re ‘borghese’ che aveva
favorito con la sua ascesa al trono (1830)
gli interessi della grande e alta borghesia e
segnato un’epoca e uno stile di vita.
L’esplosione parigina sarà ‘sentita’ a Vienna
dove al malcontento popolare si aggiunge un
intrigo di corte: l’imperatore non ha eredi e
sua cognata, l’arciduchessa Sofia, accarezza
sogni di gloria per il figlio Francesco Giuseppe.
L’insurrezione parigina fornirà quindi
ai viennesi e al futuro imperatore l’occasione
propizia: di fronte alla folla minacciosa che
invade la sua residenza (13 marzo), l’uomo
forte dell’impero, il vecchio cancelliere
Metternich, si dà alla fuga. In Prussia insorge
Berlino e l’Ungheria diventa stato sovrano,
nominando Lajos Kossuth dittatore.
.18 gennaio, 6 e 30 del mattino: una retata
della polizia austriaca porta in carcere
alcuni patrioti ritenuti sovversivi. Tra questi
l’avvocato Daniele Manin e lo scrittore
dalmata Niccolò Tommaseo.
Daniele Manin discendeva da una famiglia
sefardita giunta a Venezia probabilmente
dopo la cacciata degli ebrei dalla Spagna
nel 1492. Il padre, Samuele Medina, si era
convertito al cattolicesimo ed era stato battezzato
assumendo il cognome del suo padrino,
cioè Ludovico Manin, l’ultimo doge.
Battezzare ebrei, greci scimatici, o turchi,
era una secolare tradizione nell’aristocrazia
veneziana, quasi un dovere: il battezzato
assumeva il cognome del padrino, ma non
il titolo di patrizio. La madre di Daniele,
Anna Maria Bellotto, era cattolica. Daniele
era nato il 13 maggio 1804 in una casa modesta
in Calle Ramo Astori a Sant’Agostino.
Nel 1871 un cittadino vi farà murare a
sue spese una targa con la scritta:
Daniele si sposa a 21 anni con Teresa Perissinotti
che gli dà due figli, Emilia e Giorgio.
Niccolò Tommaseo è un dalmata che si sente
veneto, nato a Sebenico da famiglia povera,
dopo aver frequentato il seminario di
Spalato si era iscritto all’Università di Padova,
laureandosi in legge nel 1822.
Manin e Tommaseo finiscono in carcere perché
sono concordi nell’ostinata lotta legale
contro l’Austria, nel non lasciar passare
alcuna illegalità. Il processo ai due patrioti,
accusati di aver «sparso l’odio e l’avversione
al governo» con petizioni, scritti e discorsi,
va per le lunghe: il 5 marzo il tribunale
«criminale» li riconosce non colpevoli del
«delitto di perturbata tranquillità pubblica»
ma, per la scarcerazione, la sentenza deve
essere approvata prima dal tribunale di
657
LA LISTA DEI 40 INDESIDERABILI
1. Avesani Giovanni Francesco, avvocato
2. Benvenuti Bartolomeo, avvocato
3. Giuriati Giuseppe, notaio
4. Minotto Giovanni
5. Mengaldo Angelo, avvocato
6. Pincherle Leone
7. Manin Daniele, avvocato
8. Tommaseo Niccolò
9. Zerman dottor Pietro
10. Zanetti (cognato di Manin)
11. Vergottini Nicolò
12. Seismeid [Seismit] Doda Federico
13. Varè Giovanni Battista
14. Morosini Giovanni Battista
(già deputato provinciale)
15. Malfatti Bartolomeo
16. Torniello (frate Cappuccino)
17. Degli Antonj
(proprietario stabilimento Bagni S. Samuele)
18. Mircovich Demetrio
19. Mazzucchetto
(frate di S. Francesco della Vigna)
20. Comello Angelo
21. Canetti Antonio, notajo
22. Giustinian Augusto
(estensore del giornale Sior Ant. Rioba)
23. Levi dottor Cesare
(estensore del Libero Italiano)
24. Standler Augusto
25. Lanza Marco
26. Ponzoni Pietro
27. Soler Giuseppe
28. Mattei Giacomo, avvocato
29. Bernardi Giuseppe, avvocato
30. Grondoni Ernesto
31. Fabris Domenico
(già deputato centrale)
32. Sirtori (prete lombardo)
33. Serena Leone
34. 35. Fratelli Da Mula, nobili
36. Bellinato Angelo
37. Manetti Dario
38. Lazzareo, sacerdote
39. Manzini, ingegnere
40. Caffi Michele, impiegato
seconda istanza e poi dal tribunale di revisione,
per cui entrambi restano in carcere.
.16 marzo: un negoziante francese, che
viene col vapore da Trieste, porta la notizia
che Vienna si è sollevata e Metternich è fuggito.
I veneziani si agitano. Durante la notte
c’è tutto un fiorire di riunioni clandestine e
si prendono decisioni importanti. L’imperatore
Ferdinando I abdica in favore del nipote
Francesco Giuseppe, che governerà il
Lombardo-Veneto aiutato da diversi viceré:
Josef Radetzky (maggio 1848-6 settembre
1857), l’arciduca Massimiliano d’Asburgo
(6 settembre 1857-20 aprile 1859), il conte
Gyulai (20 aprile 1859-8 giugno 1859), Heinrich
Hess (8 giugno 1859-1 agosto 1859).
.Alla notizia dei moti di Vienna qualcuno
scrive la seguente preghiera con annessa
cabala [MCV Codice Cicogna 2847]:
Padre Metternich ch’eri in Vienna — Sia maledetto
il tuo nome — Perisca il regno tuo — Sia negata
la tua volontà, siccome in Cielo, così in Terra —
Il nostro pane quotidiano ci hai rubato — Rimetti
i debiti siccome noi rimettiamo i tuoi debiti —
Non c’indurre in tentazione di ribellione — Ma
liberaci con la tua morte da ogni male, Amen.
1797 — caduta della Repubblica
1
7
9
7
——————
1821 — Carbonari
1
8
2
1
——————
1833 — Giovine Italia
1
8
3
3
——————
1848 — Repubblica
.17 marzo: un gruppo di rivoltosi irrompe
nelle Prigioni sul Rio della Paglia, libera
i prigionieri politici e porta a spalla in
trionfo in Piazza S. Marco i più noti espo-
658
nenti della dissidenza politica, Manin e
Tommaseo. Fra i dimostranti e i reggimenti
croati del presidio avvengono gravi incidenti
e gli avvenimenti precipitano.
.18 marzo: un proclama annuncia che
l’imperatore intende convocare a Vienna le
Congregazioni del Lombardo-Veneto, ma è
troppo tardi. In Piazza S. Marco ci sono
assembramenti. I soldati rompono gli indugi
e sparano sulla folla ad altezza d’uomo,
uccidendo 5 persone e ferendone moltissime.
Intanto, il luogotenente Pállfy, allo scopo
di calmare gli animi, concede in via
provvisoria la Guardia civica formata da
200 cittadini come da richiesta della Congregazione
municipale composta dal podestà
Giovanni Correr e dagli assessori Francesco
Donà dalle Rose, Luigi Michiel, Domenico
Giustinian, Giovanni Battista Giustinian,
Dataico Medin e Carlo Marzari.
.21 marzo: scoppia nell’Arsenale una
sommossa. Gli arsenalotti, che già da tempo
si lagnavano della severità del col. Marinovich,
urlano di «volerne la vita». La
Guardia civica riesce a sottrarlo al linciaggio,
mentre il comandante dell’Arsenale,
Martini, decide di esonerarlo dal servizio
per evitare ulteriori gravi tumulti.
.22 marzo: il col. Marinovich si presenta
regolarmente in Arsenale. Gli operai appena
lo vedono lo attaccano, lui cerca scampo
nella fuga, si rifugia in una delle due torri,
braccato da un certo Conforti che lo odiava
e che lo trafigge; il povero Marinovich cade
ferito, viene preso per le gambe e trascinato
giù per la lunga scala di pietra e così la nuca
dello sventurato sbatte su ciacuno dei 240
gradini della scala. È una vendetta personale
e non un delitto della rivoluzione. Manin
è ancora a letto quando un ufficiale di marina
gli porta la notizia dell’assassinio: si alza,
si veste, arranca fino all’Arsenale, «conferisce»
con Martini e lo convince a consegnarlo
alla Guardia civica. «Ma la caduta dell’Arsenale
fu un avvenimento spontaneo,
popolare e parziale, che da solo non l’avrebbe
certamente data vinta ai patrioti, se frattanto
nel palazzo del governatore non fossero
accaduti fatti di maggior importanza i
quali restituirono la libertà a Venezia senza
lotta» [Marchesi 109]. Uscito dall’Arsenale,
Manin si avvia a piedi verso S. Marco. Alla
prima osteria si ferma per un giro di ‘ombre’
e uno spuntino. Arriva in Piazza che sono le
quattro passate, anche qui trova tutto già
fatto. Era successo che in municipio, con
riunione di tutti alle 10, quando Manin era
ancora a letto, si era deciso di inviare Angelo
Mengaldo, comandante della Guardia civica,
dal governatore: che consegnasse l’Arsenale
e la città alla Guardia civica e facesse
partire da Venezia le truppe non italiane. Il
governatore vuole «conferire col municipio»
ed ecco allora che si forma una deputazione
guidata dal podestà. Durante la discussione,
Pállfy riceve la notizia dell’assassinio
del Marinovich e della presa dell’Arsenale
e allora dichiara di cedere i suoi poteri
al comandante militare della città, il conte
Zichy, imparentato con Metternich, che ne
aveva sposato la bella nipote Melania. Zichy
non brilla per virtù militari, ma è un vero
buongustaio e amante delle piacevolezze.
Ha un’amante, ex allieva del balletto della
Scala, che lo ha seguito a Venezia e gli ha
dato anche alcuni figli. A Venezia tutto questo
lo si sa bene e quando il feldmaresciallo
viene avvertito delle intenzioni dei patrioti,
egli non muove un dito per opporsi, anche
perché gli è subito chiarito che, se dovesse
ostacolare la rivoluzione, l’amante e i figli
ne avrebbero subito le conseguenze ...
Zichy firma la capitolazione, considerando
che un eventuale uso della forza avrebbe
causato spargimento di sangue e danneggiato
Venezia: «Io non potrò mai risolvermi
a bombardare questa monumentale città.
Non voglio che si dica che sono un barbaro».
Accetta la capitolazione senza combattere,
ma del suo operato dovrà rispondere
davanti a un tribunale di guerra, che lo riconoscerà
colpevole e lo condannerà a morte
per impiccagione. La pena sarà poi commutata
ad 8 anni di fortezza, finché non interviene
la grazia (1851) e naturalmente il cuore
lo porta subito in laguna, dove morirà
(1862). La capitolazione è annunciata ai cittadini
con solenne proclama nel quale si
esalta la vittoria «senza sangue» e si comunica
la formazione di un governo provvisorio
retto dai sottoscrittori della convenzione:
Giovanni Correr, Luigi Michiel, Dataico Me-
659
din, Pietro Fabris, Giovanni Francesco Avesani,
Angelo Mengaldo e Leone Pincherle.
Mentre si firma, in Piazza arriva Manin, che,
informato di quanto successo, arringa la folla
e lancia lì la proposta di far rivivere la Repubblica:
«Il miglior governo sembrami la
repubblica, poiché essa ci ricondurrà le nostre
antiche glorie e sarà migliorata dalle
moderne libertà. Con ciò noi non intendiamo
separarci dai nostri fratelli italiani, anzi
al contrario noi formeremo uno dei centri
che serviranno alla fusione graduale successiva
della nostra amata Italia, in un solo tutto»
[in Marchesi 113]. La folla è entusiasta e
dai pennoni si calano le bandiere austriache
e si issa la bandiera «rosso-amaranto» della
vecchia Repubblica e risuona l’antico grido,
Viva San Marco! Viva la Repubblica! Il patriarca
Monico benedice la bandiera e implicitamente
disconosce il governo austriaco. Manin
sapeva, toccando quel tasto, di poter infiammare
i cuori dei veneziani che da cinquant’anni
erano speranzosi di ritornare all’antico,
di riprendere la storia interrotta illegalmente
dal Trattato di Campoformido.
Nella notte riunione al caffè Florian «dei
membri più influenti della borghesia» e
decisione di affidare a Manin le sorti della
città. Si invia un ‘ambasciatore’ in Municipio
che riferisce: pronte dimissioni di tutti,
a conferma che chi comanda e agisce lo fa
spesso dietro le quinte, e incarico a Mengaldo
di ‘sondare’ il Manin, che accetta.
.23 marzo: un manifesto avvisa la popolazione
che è stato istituito il Governo Provvisorio
della Repubblica Veneta con questa
struttura ministeriale: Daniele Manin (presidente
ed esteri), Niccolò Tommaseo (culto ed
istruzione), Jacopo Castelli (giustizia), Francesco
Camerata (finanze), Francesco Solera
(guerra), Antonio Paolucci (marina), Pietro
Paleocapa (interno e costruzioni), Angelo
Toffoli, artiere (senza portafoglio). Preso il
potere, il governo provvisorio proclama la
Repubblica e poi invia agli stati italiani e alle
principali potenze una nota diplomatica in
cui si manifesta l’intenzione di costituire
Venezia in stato indipendente. A queste note
risponderanno soltanto il Piemonte, la Svizzera
e gli Stati Uniti, riconoscendone l’esistenza.
Mentre queste cose accadevano a
Venezia, anche nella terraferma veneta si
formavano governi provvisori con l’eccezione
di Verona, l’unico capoluogo di provincia
che gli austriaci non avevano abbandonato.
Il famoso Quadrilatero, composto
dalle fortezze di Peschiera, Legnago, Verona
e Mantova rimaneva all’Austria e
Radetzky vi si chiudeva, respinto da Milano
dopo le famose cinque giornate e incalzato
dalle forze del re di Sardegna Carlo
Alberto, che, avendo dichiarato guerra
all’Austria (proclama del 23 marzo diretto
ai popoli della Lombardia e del Veneto, con
il quale assicurava il suo aiuto), si apprestava
a passare il Ticino (25 marzo) e il
Mincio (10 aprile).
.26 marzo: Manin fa circolare un proclama
in cui si precisa che tra le province deve
esservi pari dignità e che Venezia non intende
primeggiare.
.28 marzo: si costituisce un comitato di
difesa militare e si rende obbligatorio l’arruolamento
nella Guardia civica a tutti i cittadini
da 18 a 55 anni. Anche le donne, non
volendo essere da meno, formano un corpo
femminile di Guardia civica, seguendo l’invito
di Maria Graziani ad iscriversi presso
la sua abitazione (S. Giovanni e Paolo, Calle
de l’Ospedaletto al n. 6371), per dare «un
saggio di patriottismo e di fratellanza», come
dice il volantino.
.29 marzo: Venezia proclama l’eguaglianza
civile di tutti i cittadini ebrei, si tolgono
le tasse più odiose (quella personale,
il bollo sui giornali, sul lotto e sui diritti di
pesca), si abbassa il prezzo del sale e si stabilisce
un prezzo politico per il pane.
.10 aprile: in Palazzo Ducale si riunisce
il Governo Provvisorio con i rappresentanti
delle province venete.
.12 aprile: il Governo Provvisorio manda
volontari in Lombardia al campo del re
Carlo Alberto, iniziando così le relazioni
diplomatiche con il Piemonte.
.Maggio: Josef Radetzky assume la carica
di viceré, che terrà fino al settembre del
1857. Intanto, ad aprile, il conte Zichy era
stato sostituito dal conte Laval Nugent von
Westmeath in qualità di comandante militare,
facente funzioni di governatore civile.
660
.12 giugno: gli austriaci, al comando di
Welden, si predispongono all’assedio di
Venezia con un blocco largo, giacché gli austriaci
schierano 15mila soldati dove ne occorrono
almeno 40mila: «Militarmente le
opere di difesa erano ripartite in tre circondari.
Il primo si estende dalla città di Fusina,
indi si volge a Marghera, giunge alle
porte grandi del Sile, ripiega a Treporti e
termina a S. Erasmo; lungo quarantadue
miglia e munito di diciannove forti ed opere
fortificate. Il secondo è formato dalla linea
dei lidi, che cominciano dalla punta di
S. Nicolò e per Malamocco ed Alberoni si
estendono sino all’estremità dei murazzi di
Pellestrina sopra una tratta di oltre venti
miglia con tredici fortificazioni. Il terzo
comprende le difese di Chioggia e di Brondolo
sino alla foce del Brenta e racchiude
sei porti» [Peverelli 220].
.18 giugno: Venezia è dichiarata in stato
di assedio, ma a sua difesa sono arrivati
patrioti da ogni parte d’Italia.
.24 giugno: tutta la terraferma veneta è
ormai in mano austriaca tranne Venezia,
che si attacca speranzosa alla Francia, illudendosi
che una nazione straniera l’aiutasse
disinteressatamente. A Parigi c’è Tommaseo
come ambasciatore.
.5 luglio: Venezia segue l’esempio della
Lombardia e vota l’annessione al Piemonte,
varando il secondo Governo Provvisorio.
Gli austriaci avevano riconquistato il Veneto
e Venezia aderisce alla fusione col Piemonte
perché sembra l’unica via ritenuta praticabile
per evitare di ricadere sotto il dominio
dell’Austria. Manin, eletto a grande maggioranza,
chiede ed ottiene di essere dispensato
a conclusione del suo discorso in cui si
dichiara repubblicano, ma disposto a stare
all’opposizione, perché stanco per le fatiche
sostenute nei mesi precedenti; in effetti, egli
«repubblicano di principî e di sentimenti
[...] per il momento voleva soltanto l’unione
dei diversi stati della penisola contro lo straniero,
ma non amava che uno di essi acquistasse
preponderanza sugli altri» [Marchesi
121]. L’Assemblea, preso atto del suo rifiuto,
elegge il nuovo governo: Jacopo Castelli
(presidente, ministro di giustizia, del culto e
dell’ordine pubblico), Pietro Paleocapa (costruzioni
e istruzione), Francesco Camerata
(finanze), Antonio Paolucci (marina), Leonardo
Martinengo (interni), Giovanni Battista
Cavedalis (guerra), Giuseppe Reali
(commercio e sanità marittima).
.19 luglio: servono soldi e il governo vara
un prestito forzoso.
.23-25 luglio: l’esercito piemontese, al
comando di Carlo Alberto, viene sconfitto a
Custoza (presso Verona) dall’armata austriaca
comandata da Radetsky e Milano
viene recuperata dagli austriaci pochi giorni
dopo. Solo Venezia resiste.
.5 agosto: il presidente Castelli viene affiancato
dai due commissari piemontesi
(Vittorio Colli e Luigi Cibraio) giunti in
città per pilotare l’annessione di Venezia al
Piemonte. Nasce il terzo Governo Provvisorio
o il Governo commissariato.
.9 agosto: a Milano il generale piemontese
Carlo Canera di Salasco e il gen. austriaco
Heinrich von Hess, firmano l’armistizio
di Salasco, che pone termine alla prima
fase della prima guerra per l’indipendenza
italiana e che all’art. 4 contempla il
ritiro da Venezia delle forze militari piemontesi.
.10 agosto: un inviato del gen. Welden,
che presidia Mestre, giunge in città, porta
la notizia che Milano è caduta e vuole trattare
la resa. I tre commissari, Colli, Cibrario
e Castelli, per attenuare le gravi preoccupazioni
del popolo, pubblicano un bando
in cui assicurano che Venezia è per sua
natura inespugnabile. Ad aggravare le cose,
però, ci pensano gli artiglieri napoletani
che tumultuano e chiedono di poter
ritornare a Napoli, così come aveva ordinato
il re. Il loro comandante Guglielmo
Pepe è contrario, ma i commissari concedono
che chi vuole può andarsene: di
napoletani ne rimangono «circa 300 di varie
armi e 20 ufficiali tra cui Girolamo Ulloa,
Enrico Cosenz e Luigi Mezzacapo».
Gli austriaci, visto che i veneziani non hanno
voluto cogliere il momento buono per
aprire le trattative di pace, bombardano
con due batterie dalla parte di Mestre il
661
Forte di S. Giuliano che domina il ponte
translagunare e che recentemente è stato
rinforzato con la costruzione di due fortini
e la collocazione di nuovi cannoni per un
totale complessivo di 137 e una guarnigione
di 2500 uomini ben forniti di armi e munizioni.
L’attacco austriaco, però, ha la meglio
e innesca polemiche sull’esistenza di
spie all’interno della città. Insomma, Venezia
scivola, neanche tanto lentamente, verso
il caos totale: repubblicani contro monarchici,
spie austriache, milizie ribelli alla
disciplina, governo senza alcuna autorità,
la stessa Guardia civica divisa in due partiti,
pro e contro la fusione con il Piemonte.
.11 agosto: il Governo Provvisorio riceve
la notizia dell’armistizio di Salasco e dell’art.
4 che parla espressamente di Venezia: «Le
forze militari sarde di terra e di mare lascieranno
la città, i forti e i porti veneziani per
rientrare negli stati piemontesi». Carlo Alberto,
dunque, è costretto ad abbandonare
Venezia, ma i tre commissari decidono di
attendere ordini. Si discute l’adozione dei
mezzi necessari per mettere Venezia in condizioni
di resistere da sola al nemico e si
stabilisce di chiudere tutti i varchi della laguna
e di creare, come riporta la Gazzetta,
un comitato di difesa.
.12 agosto: verso sera Piazza S. Marco si
riempie di gente, che chiede informazioni
ufficiali. Alcuni tra i più caldi vogliono
l’allontanamento dei commissari e la proclamazione
della repubblica. Si affaccia
Colli, ammette la gravità del momento, ma
rincuora la folla dicendo che Venezia non
corre pericoli immediati. L’agitazione popolare
però monta, favorita dai mestatori
che gridano Abbasso i traditori! Morte ai
Commissari! Il tumulto dura da un pezzo
quando Manin capita in Piazza. Entra a Palazzo,
parla con i commissari e si affaccia
urlando al popolo che i commissari si
astengono dal governo, che nel giro di due
giorni convocheranno i deputati per eleggere
i nuovi rettori e che per 48 ore avrebbe
governato lui. La folla grida eccitata la
sua approvazione.
.13 agosto: si elegge il nuovo governo,
che assume la forma di un triumvirato. Presidente
e ‘dittatore’ Manin, Graziani agli
Esteri, Cavedalis alla Marina. Si proclama
la Repubblica, mentre iniziano i preparativi
per la difesa del territorio e della città e
da tutte le parti d’Italia si preparano ad accorrere
nuovi volontari.
.22 ottobre: una schiera di circa 400 cacciatori
del Sile s’imbarca alle Fondamente
Nove per operare una sortita. Sbarcati al
Cavallino sorprendono i circa 300 austriaci
di quel presidio, li costringono ad abbandonare
la posizione e portano in laguna il
bottino, composto da armi, munizioni e viveri.
Il Cavallino è uno dei due punti estremi
del naturale arco di difesa della laguna,
una posizione fortissima nella circostante
terraferma, opportuna per «trarre viveri
dai vicini paesi».
.26-27 ottobre: nella notte avviene la Sortita
di Mestre, proposta dal maggiore Radaelli
e guidata dal generale Pepe. L’idea
della sortita è quella di cacciare gli austriaci
da Mestre, dove hanno posto una solida
fortificazione. La linea austriaca va da Fusina
(armata con 4 cannoni e 300 uomini) a
Campalto. Fortificata è anche la vicina cascina
della Rana e fortificata con 4 cannoni
la Stazione ferroviaria. A difesa delle opere
2500 austriaci. Il generale Pepe ne destina
alla sortita altrettanti. Di questi, 500 sono
agli ordini del col. d’Amigo e vengono traghettati
a Fusina, da dove poi avanzano
per Malcontenta e la Rana per puntare infine
sulla Stazione ferroviaria. Tutti gli altri
si muovono da Marghera con obiettivo Mestre:
il col. Zambeccari comanda la colonna
di destra formata da 600 uomini, che avanza
seguendo l’argine dell’Oselino, il col.
Morandi guida la colonna di sinistra, forte
di 900 uomini, avendo come direttrice di
marcia la strada Venezia-Mestre e come
obiettivo la Stazione ferroviaria, il col. Bignami
guida 300 uomini per effettuare una
azione dimostrativa e diversiva a Campal-
662
to, mentre 200 uomini restano di riserva a
presidiare il forte di Marghera. La colonna
di destra arriva a Mestre, attacca le difese
austriache e le supera, penetrando subito
nel paese. La colonna del centro, rinforzata
dalla riserva, respinge un attacco nemico e
sbocca fra la Stazione e il centro di Mestre.
In questa azione il patriota napoletano
Alessandro Poerio viene ferito e morirà sei
giorni dopo a Venezia. Le due colonne poi
si congiungono, combattendo aspramente
contro gli austriaci strada per strada, riuscendo
a cacciarli fuori con ripetuti assalti
alla baionetta. La colonna di sinistra, intanto,
ritardata nei suoi movimenti a causa
della fitta nebbia, trova sgombre dal nemico
le posizioni, ma si ritira prima di avere
raggiunto Mestre. Gli austriaci perdono
350 uomini fra morti e feriti, 600 vengono
fatti prigionieri. Gli italiani subiscono la
perdita di 250 uomini.
.29 ottobre: giorno di festa per i veneziani,
che si affollano in Piazza S. Marco ad ammirare
il bottino della sortita. Ma come era
successo con la sortita del Cavallino, non si
tiene la posizione e la vittoria non ha alcun
valore militare pratico, anche se serve a dare
fiducia e morale a una città le cui condizioni
si vanno facendo sempre più gravi perché se
la presenza delle navi sarde e francesi impedisce
il blocco marittimo, dal lato della terraferma
gli austriaci rendono impossibile ogni
commercio, intercettando tutto.
.31 ottobre: nella Chiesa di S. Giovanni e
Paolo, si rendono solenni onori funebri ai
caduti nella sortita di Mestre. Due nomi per
i 250 caduti: il tamburino 14enne della
Guardia civica, Giovanni Battista Speciali,
e il poeta napoletano Alessandro Poerio.
.L’acqua alta raggiunge i 140 cm. Per la
prima volta il cronista ci offre un dato numerico
preciso.
1849
.Con l’inizio dell’anno si stende sulla
città, ancora una volta, un velo di diffidenza.
Si ritorna a dubitare di tutto e di tutti,
dello stesso Pepe che si dice essere in combutta
con gli austriaci, degli ufficiali che comandano
i porti. Diffidenze e sospetti smentiti
dai fatti, ma i triumviri, per dare un
taglio netto alle dicerie indicono nuove elezioni.
Il patriarca Monico offre il suo contributo
invitando i fedeli ad eleggere i cittadini
più qualificati. Tenutesi le elezioni, l’assemblea
dei rappresentanti dello stato di
Venezia si raduna, nomina Manin (7 marzo)
capo del potere esecutivo, col titolo di presidente,
e gli delega pieni poteri per la difesa
interna ed esterna del paese, con i soli obblighi
di non poter sciogliere l’assemblea e
di riconvocarla al massimo ogni 15 giorni.
Riconfermato alla guida del governo, Manin
procede alla sua ricomposizione. Lo divide
in 6 dipartimenti, tenendosi gli affari
esteri e la presidenza, riaffidando la marina
a Leone Graziani e la guerra a Giovanni
Battista Cavedalis, giustizia ed interni a
Giuseppe Colucci, finanze commercio arti e
manifatture a Isacco Pesaro Maurogonato,
culto istruzione e beneficenza a Giuseppe
Da Camin.
.16 gennaio: The Times di Londra, consapevole
che la rivoluzione veneziana s’inscrive
a pieno diritto nel più ampio movimento
per l’unità nazionale perseguito dal
Risorgimento, scrive: «Mentre il resto d’Italia
è stato disonorato e contaminato da traditori
e assassini, Venezia ha saputo trovare
fra le sue mura uomini capaci di governare
e un popolo non indegno di essere libero».
.12 marzo: il maggiore Raffaele Cadorna
‘denuncia’ l’armistizio di Salasco e quindi
implicitamente si fissa la ripresa delle ostilità
per il 20 marzo, essendosi convenuto
che l’armistizio fosse denunciato 8 giorni
prima di riprendere la guerra. È gioia grande
perché si crede che, se Carlo Alberto ha
rotto l’armistizio, devono esserci di sicuro
buone speranze di sconfiggere l’Austria.
.22 marzo: mentre si lotta dalle parti di
Novara tra piemontesi e austriaci, a Venezia
si celebra l’anniversario della rivoluzione
e Manin da Palazzo Ducale, ribattezzato
Palazzo Nazionale, fa un discorso al
popolo, parla della ripresa delle ostilità,
esorta tutti a tenersi pronti a partecipare, a
non lasciarsi scoraggiare, a profondere «sacrifici
ed abnegazione», a cooperare per
mantenere la quiete interna, ad arruolarsi,
a gridare viva la guerra! Grandi feste, grandi
entusiasmi. Alcuni giorni dopo, il gen.
663
Haynau, che aveva rimpiazzato Welden,
scrive da Padova al governo di Venezia per
informarlo ufficialmente della vittoria austriaca
sulle forze piemontesi e per invitare
la città alla resa, a sottomettersi all’imperatore.
La guerra era durata 4 giorni (20-23
marzo). A Novara, Carlo Alberto aveva subìto
la disfatta e, non essendo riuscito a trovare
la morte sul campo di battaglia, come
avrebbe desiderato, abdicava in favore di
Vittorio Emanuele II, che era costretto a
concludere l’armistizio di Vignale, licenziare
i volontari, acconsentire che un corpo di
spedizione austriaco occupasse il Piemonte
fino alla conclusione della pace. Manin, che
non si fida dei generali austriaci, tiene la
lettera segreta e quando ha la certezza della
rotta piemontese, riunisce segretamente
l’assemblea e la informa di tutto (2 aprile).
.2 aprile, Lunedì Santo: si vota la «resistenza
a ogni costo» e Manin viene investito
di poteri illimitati. All’angolo di ogni
calle e nei campi appare un proclama:
E i veneziani non si fanno pregare. Si preparano
con tutti i mezzi per difendersi.
Spedito il decreto al gen. Haynau, si inalbera
una bandiera rossa in segno di resistenza
ad oltranza. Manin e l’assemblea
con quella decisione contano in qualche
combinazione favorevole, ancora possibile
giacché la pace tra l’imperatore Francesco
Giuseppe e il re Vittorio Emanuele II non è
stata ancora firmata, l’Ungheria resiste fieramente,
mentre si continua a sperare nella
Francia, nell’Inghilterra, nella Prussia ...
.22 marzo-2 aprile: 10 giornate di Brescia
e ultimo guizzo di libertà in Lombardia.
Fuori dalla laguna, la rivoluzione, non
solo quella italiana, ma anche quella europea,
si va spegnendo e Venezia si ritrova da
sola contro l’Austria: il Piemonte, dopo la
sconfitta di Novara (23 marzo), abbandona
la lotta; la Lombardia, dopo le dieci giornate
di Brescia, si piega al giogo austriaco;
il granduca di Toscana è rimesso sul trono
dalle baionette imperiali; i croati restaurano
l’ordine a Bologna, dopo due giorni di
bombardamenti (15-16 maggio); Ferdinando
riconquista Palermo (15 maggio); la repubblica
romana depone le armi, arrendendosi
ai francesi (3 luglio). Solo Venezia
si mantiene in campo, continuando a sventolare
bandiera rossa.
.Il 17 aprile: giunge una squadra navale
austriaca e le forze assedianti salgono così
a 30mila uomini. Il Radetzky in persona
prende il comando delle operazioni. Si attacca
la testa di ponte di Marghera, difesa
da 3mila uomini e 80 cannoni agli ordini di
Ulloa, Cosenz, Carlo Mezzacapo e altri.
.4 maggio: 50 cannoni austriaci cominciano
a bombardare il Forte di Marghera. I
difensori rispondono al fuoco nemico.
.9 maggio: 500 volontari escono da Marghera
per mettere a tacere i cannoni di alcune
batterie nemiche ed abbattere gli argini
dell’Osellino, cosicché alcune trincee nemiche
vengono allagate.
.21 maggio: i pezzi austriaci sono portati
da 50 a 150.
.26-27 maggio: vista l’impossibilità di resistere
al fuoco nemico, si sgombrano nella
notte i forti di Marghera e di S. Giuliano e
si cominciano a ‘disfare’ alcune arcate del
ponte translagunare per rendere più difficile
agli austriaci avvicinarsi alla città, dove
adesso si concentra la difesa.
.13 giugno: non potendo espugnare la
città attraverso il ponte, gli austriaci iniziano
a bombardare Venezia con i palloni
aerostatici carichi di granate e di bombe,
ma il risultato è quello di distruggere alcune
case e colpire qualche chiesa e comunque
senza causare vittime, perché il
lento arrivo dei palloni consente di mettersi
in salvo. Allora si comincia a colpire la
città con pezzi da ventiquattro, ma ci vorranno
giorni per aggiustare il tiro e cominciare
a fare danni. Comunque, gli abitanti si
ammassano nelle zone più lontane dalla
portata dei cannoni. Il sovrappopolamento,
664
però, porta ad una esplosione del colera,
mentre il prolungato bombardamento fa
scemare la fiducia nei responsabili militari
(Graziani e Cavedalis) e viene così creata
(16 giugno) una nuova commissione militare
che fa capo a Girolamo Ulloa, Giuseppe
Sirtori e Francesco Baldisserotto con Pepe
presidente onorario.
.23 giugno: alcune bombe cominciano a
cadere sulla città dalla parte di Cannaregio.
.Luglio: si fanno sentire gli effetti del
blocco che si è infittito. Il vettovagliamento
scarseggia e non bastano le sortite per procurare
sufficiente cibo: un pollo costa quanto
il salario settimanale di un operaio e il
burro è inaccessibile perfino ai ricchi, scarseggia
il pane, che si distribuisce in alcuni
luoghi e ad ore fisse e che ogni giorno si fa
sempre più immangiabile per l’aggiunta di
segale e crusca, che lo rendono «più nero,
più disgustoso e più difficile a smaltirsi
nello stomaco» e che perciò rischia di diventare
«una bomba quotidiana nello stomaco
delle genti», l’acqua poi è di «pessima
qualità», la birra finita e di vino neanche
l’ombra.
.1° agosto: Sirtori tenta una disperata
uscita dal Forte di Brondolo e riesce ad impadronirsi
di un gran quantitativo di viveri
e munizioni.
.6 agosto: l’assemblea concentra nelle
mani di Manin ogni potere. Le condizioni
degli assediati sono sempre più intollerabili.
.12 agosto: un volantino fatto stampare
da un certo Vincenzo Marinoni, ci dà il
quadro della situazione:
GUERRA, PESTE, FAME
Guerra. Il cannone nemico è quasi padrone dell’intera
città esso uccide i nostri fratelli su [nei]
loro letti, appica [appicca] il fuoco alle nostre
case o le rovina, distrugge i capi d’opera e i più
preziosi monumenti della nostra cara città.
Peste. Già da 19 giorni il Collera [Colera] infesta
Venezia e a cagione dei Cibi cattivi e dell’unione
delle persone che stanno come si
suol dire una sopra l’altra esso infierisce fatalmente
e siamo al punto di averne persino 320
casi in un sol giorno privandoci così di fratelli,
spose, parenti ed amici [Il colera fa complessivamente
3.839 vittime].
Fame. Tutto o quasi tutto ci manca per vivere,
e quel poco che abbiamo è fatale all’esistenza
e già le prove le si scorge purtroppo nel Colera.
Senza vino, senza farine, senza medicine,
ed ora senza acqua passeremo i nostri giorni.
Non vi stancate per altro di gridare
VIVA MANIN, VIVA LA MODERAZIONE
Accanto a volantini di questo tipo, ne compaino
altri di segno opposto, come la petizione
dell’ex patrizio Girolamo Dandolo al
governo, nella quale espone i mali della città
e ne chiede la fine. Siccome circola la
voce che tra i promotori di quella petizione
c’è anche il patriarca Jacopo Monico, un
gruppo di patrioti saccheggia Palazzo Querini
Stampalia, dove risiede il porporato,
che raggiunto in tempo da un utile suggerimento
ha già trovato rifugio altrove.
.18 agosto: svanite le speranze nell’aiuto
esterno, in tanto desolante situazione, restando
farina ancora per qualche giorno,
imperversando il colera, la gente chiede
improvvisamente la capitolazione. Manin
nomina tre negoziatori della resa, il conte
Nicolò Priuli, il conte Dataico Medina e
Giovanni Battista Cavedalis, per incontrarsi
con il comandante del corpo di assedio,
o, se necessario, con Radetzky, allo scopo di
«stabilire nel miglior modo possibile quelle
condizioni che valgono all’onore e alla salvezza
di Venezia».
.22 agosto: iniziano le trattative di resa.
.24 agosto: si firma la resa di Venezia
agli austriaci a Villa Papadopoli sul Terraglio.
Radetzky esige la sottomissione assoluta,
l’occupazione immediata della città, la
consegna delle armi e dei materiali, l’uscita
di tutti gli ufficiali e soldati, l’esilio di tutti
i principali attori della rivoluzione veneziana
compresi nella lista di 40 indesiderabili.
.27 agosto: un proclama annuncia che è
«permessa l’entrata per via di terra e di mare
a ogni genere di vittuaria, senza alcun dazio
consumo, onde approvigionare abbondantemente
la città». Per molti, che non
hanno più niente da mangiare, è la salvezza.
.28 agosto: dopo che i patrioti sono stati
imbarcati di buon mattino, al riparo da occhi
indiscreti, il gen. Gorzkowsky annuncia
il suo ingresso in città «per recarvi le conso-
665
lazioni della pace, ricomporre l’ordine pubblico
e rimarginare possibilmente le profonde
ferite, causate da una resistenza temeraria
e pazzamente prolungata, da cui non
poteva risultarne che strazii inutili e la rovina
d’una città monumentale» [Moroni 793].
Intanto, per facilitare il passaggio «dallo
stato di esaltamento all’ordine legale e al
quieto vivere», egli dichiara la città in stato
di assedio, assieme a Chioggia e a tutti i luoghi
«compresi nell’estuario» e decide, quindi,
l’applicazione del giudizio sommario per
le «delinquenze», che avevano proliferato
durante la rivoluzione, la proibizione di
qualunque tipo di riunione e l’introduzione
della censura preventiva. Sono annullate
tutte le leggi emesse dal Governo Provvisorio,
perché ogni cosa deve essere ripristinata
così com’era prima della data del 22
marzo 1848, e si sopprime anche a titolo di
‘vendetta’ il porto franco concesso nel 1830,
ma sarà riattivato nel 1851.
Ristabilita la pubblica tranquillità ecco che,
a simboleggiare l’inizio della terza dominazione
austriaca (1849-66) sotto l’imperatore
Francesco Giuseppe, che sarà
caratterizzata da una forte crisi economica
e da una severa censura sulla stampa, arriva
in città il conte Radetzky, «accolto dalla
popolazione festevolmente, tra le salve
dell’artiglierie, e il suono delle campane di
S. Marco, e delle bande militari», scrive un
cronista. Il patriarca Monico celebra la
santa messa e dopo un solenne Te Deum di
ringraziamento gli austriaci ricevono simbolicamente
la città dalle sue stesse mani,
che l’anno precedente si erano affrettate a
benedire le bandiere della rivoluzione.
Alla sera, poi, grande illuminazione della
Piazza «tra le melodie della banda militare
e gli evviva sonori e replicati», comprati
ed imposti, commenta il buon popolano,
dedicati a Radetzky. La Gazzetta comincerà
a pubblicare tutta una serie di articoli
nei quali si tenterà di presentare un quadro
globale della città favorevole all’Austria
e di inculcare negli abitanti il convincimento
che la rivoluzione è stata voluta
da pochi facinorosi. Invece, le cose andavano
diversamente: «... non soltanto si
parlava in secreto contro il nuovo ordine
di cose, ma lo si vituperava pubblicamente
con iscrizioni traboccanti d’ingiurie,
poste sulle muraglie delle case, onde il
governatore dovette emanare un proclama
minaccioso per incutere un salutare
terrore a quei pochi che non si mostravano
contenti del paterno regime di Sua Maestà
Apostolica» [Gazzetta 18 settembre 1849].
Per «occultare» alla città la presenza dei
dissidenti, la mano pesante del governo
austriaco si abbatte su tutti. Sui proprietari
di case dove erano apparse «iscrizioni
traboccanti d’ingiurie» verso l’Austria:
che i proprietari si adoperassero, pena
gravi sanzioni, a cancellarle e ad impedire
che ne venissero fatte altre; sui preti, chi
reo di non aver dato lettura di proclami
austriaci, chi di «aver fomentato l’odio e
l’avversione». Ciò non bastando si fanno
perquisizioni, si arrestano delle persone,
si sospendono dal servizio e dallo stipendio
alcuni consiglieri d’appello e alcuni
funzionari, si cancellano dal ruolo molti
avvocati.
.Ottobre: Vienna decide di varare un
riordinamento del Lombardo-Veneto: al
posto del vicerè s’insedia un governatore
generale (Radetzky), con sede a Verona,
coadiuvato da due luogotenenti, uno a Venezia
(gen. barone Anton Puchner) e l’altro
a Milano (Carlo Schwarzenberg, presto
sostituito da Michele Strassoldo, cognato
di Radetzky).
.Novembre: dopo aver formalizzato il
possesso di Venezia, gli austriaci organizzano
un falò simbolico in Piazza S. Marco,
bruciando la carta moneta patriottica emessa
durante il Governo Provvisorio, a dimostrazione
dell’inutilità della rivoluzione del
1848-49, e decidono poi di mettere mano alle
«conseguenze de’ politici sconvolgimenti,
principiando a ristabilire la parte atterrata
del ponte sulla Laguna» che ben presto
torna alla sua attività. La situazione economica
a Venezia è però disastrosa. Prostrati
per lo sforzo fatto durante i mesi della rivoluzione,
che «aveva stremato molte fortune,
costretti parecchi capitalisti ad emigrare,
rovinate le industrie, interrotto del tutto il
commercio», Venezia ripiomba nell’identica
situazione in cui si trovava all’inizio della
666
seconda dominazione austriaca, vale a dire
estrema povertà: «Case in gran numero
vuote di abitatori e, ad ogni passo botteghe
chiuse e mendichi imploranti qualche soccorso
dai rari passanti, assai spesso più
miserabili di quegli stessi che loro stendevano
la mano» [Marchesi 185].
.Muore il pittore veneziano Giuseppe
Borsato (1770-1849), già insegnante di ornato
all’Accademia. Collaborò con il Selva
nel decorare, secondo lo stile neoclassico,
alcuni edifici pubblici, palazzi privati,
chiese e il teatro La Fenice, per il quale
lavorò anche come scenografo. La sua pittura
riprende la tecnica prospettica del
Canaletto e ci dà piccoli paesaggi e quadri
rappresentanti scene della vita e del costume
veneziani del primo Ottocento.
1850
.12 marzo: Puchner richiama in patria,
d’accordo con l’altro luogotenente di Milano,
tutti gli abitanti fuorusciti, ad esclusione
degli ufficiali, dei 40 proscritti, «sotto
pena di sequestro dei beni», dando tempo
fino a tutto aprile.
.22 luglio: Puchner, ritenuto troppo morbido,
viene sostituito dal duro Georg von
Toggenburg, un altoatesino che non guarda
in faccia nessuno e che rimane fino al febbraio
1855. Ritornerà poi nella stessa veste
nel 1860.
.18 agosto: compleanno del ventenne
imperatore Francesco Giuseppe. Nei giorni
precedenti si erano gettati dei volantini sotto
le Procuratie con la scritta «Chi è italiano
non vada in piazza il giorno 18 agosto».
Segni del dissenso, che già all’inizio dell’anno
si erano visti a Brescia (9 gennaio)
con gli splendidi funerali fatti a Cesare
Zuccari Zanetti, difensore di Venezia nel
1848-49, segni dell’inizio di una nuova lotta,
quella della resistenza passiva, che alcuni
avevano adottato prima del 1848 e che
adesso comincia a diffondersi lentamente
in tutta la popolazione.
.Il francobollo comincia ad essere adottato
da tutti gli stati europei.
.Lo scrittore francese Théophile Gautier
in visita a Venezia. Il suo libro, Viaggio in
Italia, è dedicato principalmente a Venezia.
Per lui il Canal Grande è il grande registro
dell’aristocrazia veneziana.
.A Venezia presso la spezieria Testa d’oro,
ai piedi del Ponte di Rialto, si può ancora
trovare la Teriaca [v. 1737].
1851
.27 marzo: Francesco Giuseppe visita
Venezia e si ferma per una settimana. L’imperatore
concede la riattivazione del porto
franco a tutta la città, fa riprendere i lavori
per il definitivo assestamento del porto di
Malamocco, abolisce la tassa personale, e
fissa il prezzo del sale.
.25 aprile: muore all’età di 74 anni il patriarca
Jacopo Monico, che durante la rivoluzione
del 1848 era stato accusato di essere
antidemocratico, e infatti la sua residenza
a Palazzo Querini, a S.M. Formosa, era
stata messa a soqquadro. Al suo posto,
quasi per contrappeso alla nomina del duro
luogotenente Toggenburg (la vecchia
storia del pugno di ferro in guanto di velluto),
l’Austria nomina (15 luglio) Pietro
Aurelio Mutti, già vescovo di Verona
(1841-51), capace di «far sopire le dissenzioni
che si erano create anche fra il clero»
e di agire in senso distensivo davanti alla
reazione austriaca.
.11 ottobre: Luigi Dottesio (36enne tipografo
e patriota comasco, attivo nella diffusione
di opuscoli mazziniani) viene impiccato
in Campo di Marte. È una scena straziante
che al buon popolano fa venire in
mente l’ultima impiccagione del governo
aristocratico avvenuta nel 1791 («Pietro
Luchese, detto conte, d’anni 20 uccise Pietro
Corner, nobile, podestà, e fu impiccato»), e
le esecuzioni posteriori: quella del 23 giugno
1797 («Antonio Manganini d’anni 24,
alfiere, fu moschettato ‘in faccia al Quartiere
di S. F.sco della Vigna, e ciò per essersi
fatto capo di ruberie nel giorno della
rivoluzione del dì 12’»); quella del 5 gennaio
1798 («Sebastiano Panadella d’anni 26
fu moschettato in faccia alla Chiesa di S.
Geremia per essere stato complice dell’uccisione
di due ufficiali francesi»); quella del
10 gennaio 1798 («Giuseppe Marinato
d’anni 33 solito fare il beccaio fu condannato
e moschettato dai francesi per aver as-
667
sassinato un carrettiere francese»). Si consola,
il buon popolano, pensando che durante
la rivoluzione del ‘48-49 non vi erano
stati né furti né delitti, adesso, invece ... il
libraio veneziano Vincenzo Maisner è prima
condannato a morte e poi graziato e la
pena commutata a dieci anni di lavori forzati,
ma gli operai Michele Garbizza di 25
anni e Domenico Giaj di 22, accusati di correità
nell’assassinio del Marinovich, avvenuto
nell’Arsenale il 22 marzo 1848, sono
impiccati in Campo di Marte (3 maggio
1852), mentre Davide Barello è condannato
a 12 anni di carcere duro e gli altri in contumacia:
Giuseppe Ponti, capitano del genio,
Girolamo Filetto, calafato, Gio. Maria
Conforti, fabbro, il vero uccisore.
.23 dicembre: muore Luigi Carrer (1801-
51), poeta e letterato. Celebri le sue Ballate;
fra le prose spicca L’anello di sette gemme o
Venezia e la sua vendetta, considerazioni e fantasie
di Luigi Carrer (1838), una sorta di storia
romanzata della città.
.Prima assoluta della Traviata di Verdi
alla Fenice.
.La fonderia Odoardo Collalto di Mestre,
che ha realizzato il Ponte Lion in ghisa
(1850) sul Rio del Remedio a Castello, lo
mette adesso in opera ed è il primo ponte
del genere ad essere installato a Venezia. Il
ponte si chiamerà poi Ponte della Corona.
.Si chiude con un muro Calle dei Albanesi
dalla parte della Riva dei Shiavoni e a
mezzo di un cancello dall’altra parte per
isolare il tratto delle Prigioni. In seguito il
muro viene abbattuto e sostituito con un
cancello. Nel 1920 le Prigioni non sono più
usate come carcere e nel 1923 si tolgono i
cancelli.
1852
.La polizia austriaca comincia le sue
retate nel Lombardo-Veneto (1° gennaio). A
Mantova finiscono sotto processo 110 patrioti
e il 4 dicembre viene letta la sentenza:
sei persone sono condannate a morte e tre
sono veneziani: il giornalista Bernardo Canal,
il ritrattista Giovanni Zambelli e l’agente
di commercio Paganoni. I primi due
vengono appesi alle forche nella valletta di
Belfiore la mattina del 7 dicembre, mentre
Paganoni viene graziato e la pena commutata
a 12 anni di fortezza. Nel marzo 1853
verranno comminate le ultime condanne
contro i restanti cospiratori e tra questi Pier
Fortunato Calvi, impiccato il 4 luglio 1855.
Aveva 38 anni ed era di Briana di Noale;
durante la rivoluzione veneziana del 1848-
49 era venuto in laguna per combattere
l’Austria del cui esercito era ufficiale. Una
targa sulla facciata della ex caserma Manin,
situata nel Campo dei Gesuiti al civico
4878, lo ricorda. Al suo nome è stata anche
intitolata una scuola media veneziana. In
Calle Larga de l’Ascension una targa ricorda
tre martiri di Belfiore, i due veneziani
Canal e Zambelli e il lombardo Angelo
Scarsellini.
.10 gennaio: la Camera di Commercio
risponde al Comune, che vuole conoscere
quante macchine a vapore esistono in città,
allo scopo di predisporre le misure antincendio.
Si dice che ve ne sono quattro: una
a S. Marcial [Cannaregio] per riscaldamento,
liquefazione e lavorazione della cera, fin
dal 1832; una a S. Girolamo [Cannaregio],
per forza motrice di mulino da grano e da
riso, dal 1842; quella di F. Mazza & C. in
Fondamenta Ormesini [Cannaregio], per
forza motrice di macina di quarzi, marmi,
colori e vernici, dal 1848; quella di Teodoro
Hasselquist a S. Rocco [S. Polo], per alimento
del forno fusivo, dal 1851.
.22 giugno: si inaugura la linea telegrafica
aerea Venezia-Milano.
.15 ottobre: iniziano dei lavori per la
costruzione della diga sud di Malamocco.
.Si ricostruisce il trafficatissimo Ponte
dell’Ogio, che deve il suo nome agli antichi
depositi d’olio posti ai suoi piedi. Il ponte
innesca la direttrice Rialto-Ponte dei Giocattoli
[v. 1863] con diramazione a destra
verso Fondamente Nove e a sinistra verso
la Stazione Ferroviaria.
.La fonderia Collalto di Mestre realizza
il Ponte di Consafelzi in ghisa, che attraversa
il Rio del Pestrin.
.Censimento: gli abitanti di Venezia sono
106.353 [Cfr. Beltrami 38].
1853
668
.17 marzo: muore Christian Andreas
Doppler (1803-53) e viene sepolto nel
Cimitero di S. Michele. Al civico 4134 di
Riva dei Schiavoni una targa ricorda che
«in questa casa il 17 marzo morì il grande
fisico e matematico austriaco Christian Andreas
Doppler che scoprì l’effetto doppler»,
o eco-color-doppler (1845), un esame non
invasivo attraverso il quale è possibile studiare
la morfologia dei vasi arteriosi o venosi,
nonché la velocità e la direzione del
flusso sanguigno.
.1° maggio: il patriarca Pietro Aurelio
Mutti espone al luogotenente veneto Toggenburg
la tragica condizione in cui versano
i fanciulli veneziani meno abbienti.
.6 dicembre: mentre si demolisce la
Chiesa di S.M. Nova [v. 971] cade un muro e
si sfiora la tragedia. Uno dei manovali si
salva gettandosi in acqua, due vengono travolti
ma vengono soltanto feriti.
.L’Austria modifica il vecchio ordinamento
territoriale del Veneto che alla provincia
di Venezia porta variazioni favorevoli
e contrari. Venezia perde otto Comuni
passati al Polesine, che da quest’anno si
chiamerà Provincia di Rovigo (Loreo, Contarina,
Donada, Rosolina, Ariano Polesine,
Corbola, Taglio di Po, S. Nicolò di Mazzorno),
ma in cambio ne ottiene sei dalla provincia
di Padova (Mirano, S. Maria di Sala,
Pianiga, Noale, Salzano, Scorzè), di modo
che il quadro della Provincia di Venezia, divisa
in sette distretti, è fortemente mutato:
1. Distretto di Venezia: Venezia, Murano,
Burano, Malamocco.
2. Distretto di Mestre: Mestre, Favaro Veneto,
Zelarino, Chirignago, Spinea, Martellago,
Marcon.
3. Distretto di Dolo: Dolo, Fiesso d’Artico,
Mira, Oriago, Campagna Lupia, Vigonovo,
Gambarare, Camponogara, Fossò, Stra,
Campolongo Maggiore.
4. Distretto di Mirano: Mirano, S. Maria di
Sala, Pianiga, Noale, Salzano, Scorzè.
5. Distretto di Chioggia: Chioggia, Cona,
Pellestrina, Cavarzere.
6. Distretto di S. Donà di Piave: S. Donà di
Piave, Grisolera [dal 1950 Eraclea], Musile
di Piave, S. Michele del Quarto [dal 1946
Quarto d’Altino], Meolo, Torre di Mosto,
Fossalta di Piave, Noventa di Piave, Cavazuccherina
[dal 1930 Iesolo], Ceggia.
7. Distretto di Portogruaro: Portogruaro,
Caorle, Pramaggiore, Cinto Cao Maggiore,
S. Michele al Tagliamento, Concordia Sagittaria,
Fossalta di Portogruaro, Annone Veneto,
Gruaro, S. Stino di Livenza, Teglio Veneto
[Cfr. Stangherlin 117-8].
.Alfred H. Neville, un imprenditore tedesco
d’origini inglesi, insedia uno stabilimento
di costruzioni meccaniche e fonderia
ai Frari al civico 3073 [sestiere di S. Polo]
che si chiama Privilegiata e Premiata Fonderia
Veneta. Copre un’area di circa 14mila metri
quadrati prima adibita a maneggio per cavalli,
grosso modo tra l’abside della Chiesa
di S. Rocco e il Rio delle Sacchere. Per importanza,
la fonderia è seconda solo alle
industrie pubbliche dell’Arsenale e dei Tabacchi,
mentre fra quelle venete del ferro
risulta al primo posto, seguita dalle fonderie
Benech Rocchetti di Padova e Giordano
Zangirolami di Loreo, da quella dei fratelli
Giacomelli di Madonna della Rovere presso
Treviso e Pietro Colbacchini di Piove. A
Venezia, Neville monopolizza tutto il mercato
del ferro, anche perché è l’unica fonderia
esistente. Il porto gli facilita l’approvvigionamento
della materia prima, che
giunge principalmente dall’Inghilterra.
Neville non è comunque l’iniziatore dell’attività:
in origine il titolare era lo svedese
Teodoro Hasselquist, che il 28 maggio 1851
aveva chiesto ed ottenuto dal Comune la
«licenza di poter esercire l’attivata sua fonderia,
posta a S. Rocco nell’ex cavallerizza e
di esser autorizzato di servirsene pella
fusione di ferro e metalli nell’apposito forno».
La fonderia a Venezia trova un mercato
in espansione, favorita dall’uso sempre
più frequente e innovativo del materiale
derivato dalla fusione del ferro (fanali per
illuminazione, ponti, utensili, idrovore per
le bonifiche, caldaie per altre industrie ...).
Qualche mese dopo (22 ottobre), Neville si
rivolge ancora al Comune chiedendo che
«per migliorare l’uso del forno stesso, a sollecitamento
delle fusioni [...] gli sia conces-
669
so di poter eseguire i lavori preparatori
pella posizione di una piccola macchina a
vapore, la quale è una delle più eccellenti
della miglior fabbrica del Belgio».
.John Ruskin (1819-1900), critico d’arte,
storico ed esteta, completa (1851-53) la
pubblicazione della sua grande opera, The
Stones of Venice (Le pietre di Venezia),
immortale best seller. Egli sostiene il valore
morale dell’arte, esalta la storia della città,
ne celebra l’architettura medievale e vede
nel gotico veneziano uno dei momenti più
alti della storia artistica europea. Ruskin
era stato a Venezia a 16 anni con i genitori,
vi era poi tornato da adulto (1841) e vi ritornerà
ancora, soggiornandovi a lungo
con la moglie Effie Gray. Nel 1877 è ancora
a Venezia e scrive St. Mark’s rest, un bel capitolo
di una progettata storia di Venezia,
che non riuscirà a completare e una guida
per le Gallerie dell’Accademia. Sua moglie
invece scrive le proprie impressioni su Venezia
che saranno pubblicate postume nel
1965: Effie in Venice: Her Picture of Society
and Life with John Ruskin 1849-1852.
.L’inverno 1853-54 è nefasto e la miseria
rincrudisce, quantunque il Comune si adoperi
a soccorrere i più indigenti, circa 36
mila. Appena poco meno rispetto ai 40mila
dei tempi di Pyrker (1820-27). Perdurano,
del resto, le condizioni finanziarie della resa,
anche se l’Austria, per risollevare Venezia,
non le ha imposto alcuna multa di guerra,
come era avvenuto per altre città.
1854
.Aprile: Francesco Giuseppe si sposa
con Elisabetta di Baviera: è l’occasione per
festeggiare e quindi pioggia di onorificenze
a tutti i livelli: amnistia per i reati politici,
cessazione dello stato d’assedio, restituzione
dei poteri civili e giudiziari alle autorità
competenti in materia, sospensione dei
processi politici per le «minori colpe», restituzione
della cittadinanza austriaca ai fuorusciti
che la richiedono.
.20 novembre: apertura del Ponte dell’Accademia
in ferro sul Canal Grande progettato
da Alfred H. Neville. Si paga un
pedaggio che va al progettista-costruttore.
Dopo oltre mezzo secolo, per sopravvenuti
problemi di statica, si opterà per una struttura
più consona all’ambiente: il ponte di
Neville non era piaciuto. Si bandisce un
concorso, che ha un vincitore, ma si decide
di costruire un ponte in legno provvisorio
[v. 1933] che tale rimarrà anche nel 21°
secolo, secondo l’antico costume veneziano:
il provvisorio è sinonimo di definitivo.
.Il colera si diffonde in tutta Europa e
colpisce anche il Veneto.
1855
.Agosto: il conte Cajetan Bissingen-Nippenburg
è il nuovo governatore austriaco
fino al 6 febbraio 1860.
.Tra l’Austria e la Santa Sede viene firmato
il Concordato.
1856
.Amnistia del governo austriaco per i
fatti riguardanti la rivoluzione 1848-49.
.Ippolito Nievo pubblica Angelo di bontà,
romanzo storico ambientato nella Venezia
della metà del Settecento.
1857
.24 giugno Giovanni Busetto, detto Fisola,
avvia l’uso turistico della spiaggia del
Lido, alzando sull’isola il primo Stabilimento
Bagni e inventando così il turismo veneziano
balneare.
.6 settembre: l’arciduca Massimiliano, fratello
dell’imperatore, è il nuovo governatore
generale del Lombardo-Veneto e resterà in
carica fino al 20 aprile 1859 per «vegliare efficacemente
al regolare e giusto andamento,
non che alla pronta trattazione degli affari in
ogni ramo della pubblica amministrazione»,
per «rilevare i bisogni in tutto ciò che concerne
lo sviluppo intellettuale e materiale del
paese, e prendere a tempo debito ed energicamente
l’iniziativa rispetto a quelle misure
ed istituzioni atte a soddisfarli». Massimiliano
è invitato a risiedere nelle due città capitali
(«Ella risiederà alternativamente a
Milano e Venezia [...] la cui prosperità mi è
tanto a cuore»). Massimiliano, buono e gentile,
non lascia nulla di intentato per riavvicinare
le popolazioni suddite alla monarchia
viennese. AVenezia trascorre diversi mesi,
apre ai veneziani i Giardinetti reali, si inte-
670
ressa dell’acquedotto per fornire «acqua
salubre e copiosa» (il 14 maggio sarà approvata
«l’introduzione delle acque del Sile tanto
nei riguardi d’igiene, quanto in quello di
comodo o di piacere»), e cerca di migliorare
la condizione del porto con la creazione di
dock «per accogliere i maggiori legni».
.26 ottobre: a Palazzo Sceriman si inaugura
l’Istituto Lodovico Manin sorto per volontà
dell’ultimo doge «perché vi si raccogliessero
i ragazzi abbandonati e fossero
istruiti in qualche mestiere». Il nuovo podestà
è Alessandro Marcello (1857-59).
.Si inaugura la linea ferroviaria Venezia-
Milano. A Padova accadono scene comiche:
il podestà in piedi sulla prima carrozza del
treno alla folla accorsa per vedere l’imperatore
e la consorte urla: «Gridate evviva alla terza
carrozza». E il popolo ubbidiente: «Evviva alla
terza carrozza». Sulla terza carrozza ci sono,
ovviamente, l’imperatore e l’imperatrice.
.Muore a Parigi Daniele Manin. Nel viaggio
verso l’esilio parigino (agosto 1849) aveva
perso la moglie, stroncata dal colera contratto
a Venezia durante il periodo dell’assedio.
La figlia era morta nel 1854.
.È ultimata la diga di Malamocco [v. 1838].
.Il grande scrittore americano Herman
Melville (1819-1891) pubblica Diario italiano
in cui afferma che a Venezia ha trascorso i
giorni migliori.
.Muore il patriarca Pietro Aurelio Mutti
e al suo posto sarà eletto (1858) il milanese
Angelo Ramazzotti che il papa Pio IX eleverà
al rango di cardinale nel concistoro del
27 settembre 1861.
.Prima assoluta di Simon Boccanegra di
Verdi alla Fenice.
.Censimento: gli abitanti di Venezia sono
118.172 [Cfr. Beltrami 38].
1858
.29 aprile: apertura al transito del ponte
in ferro sul Canal Grande, tra la fondamenta
di S. Simeon Piccolo e quella della Stazione
ferroviaria, opera di Alfred H. Neville.
Per passare bisogna pagare un pedaggio.
.15 maggio: ingresso in città del nuovo
patriarca Angelo Francesco Ramazzotti.
.Si allarga il Campo S. Bortolomio con
l’abbattimento di diverse case.
.Viene completamente rinnovato il Caffè
Florian, sotto la direzione di Lodovico Cadorin,
che progetta gli arredi e le finiture; ad
eseguire il ciclo di dipinti è Giacomo Casa,
mentre nel 1873 Giulio Carlini dipingerà i
dieci medaglioni con i ritratti di illustri veneziani
ancora conservati nella saletta.
.Massimiliano, che aveva visitato Venezia
con la consorte, riferisce al fratello imperatore
sui provvedimenti necessari per il
Lombardo-Veneto e le due capitali, Milano
«ricco centro di un’operosità intellettuale e
pratica», Venezia «bella di arti e monumenti»,
città «commerciale e marittima»: perequazione
dell’imposta prediale che grava
sul reddito dei terreni, riforma delle accademie
«per dare un più sicuro indirizzo e
una più vigorosa vitalità alle arti del disegno,
fulgidissima gloria d’Italia», provvidenze
per i medici condotti, completamento
delle opere pubbliche in corso (ferrovia,
acquedotto) ... Ma Vienna non gli lascia
molto spazio, decide su tutto, e così
Massimiliano si sente mortificato nel suo
ruolo e lascerà l’incarico [v. 1859].
1859
.22 marzo: si festeggia il decennale della
rivoluzione del ‘48-’49 per iniziativa delle
contesse Maddalena Comello e Teresa Labia.
Accorre una gran folla in Piazza «con
molte signore vestite in modo da far spiccare
il tricolore, ma all’arrivo dell’arciduca
Massimiliano e dell’arciduchessa, la Piazza
si svuota immediatamente. Persona sensibilissima,
Massimiliano non si sente più a
suo agio e così matura l’idea di abbandonare
la carica; circa un mese dopo ottiene l’esonero
dalle sue funzioni (20 aprile) assunte
ad interim dal gen. Gyulai, comandante
militare supremo, personaggio di «monumentale
rozzezza», il quale entra pesantemente
in urto con le autorità locali: il podestà
Alessandro Marcello rinuncia all’incarico
e al suo posto viene nominanto il facente
funzioni Marc’Antonio Gaspari (1859-60).
671
.20 aprile: il nuovo governatore generale
del Lombardo-Veneto è il conte Gyulai,
ma dura pochi mesi e l’8 giugno arriva al
suo posto Heinrich Hess, che rimane fino al
1° agosto, quando diventa esecutivo il Trattato
di Villafranca [v. 11 luglio].
.27 aprile: il sacerdote veneziano Daniele
Canal e Anna Maria Marovich acquisiscono
le rovine di quella che fu la Chiesa di
Santa Maria dei Servi e dell’adiacente convento
(dove era vissuto Paolo Sarpi) per
realizzare un progetto umanitario: accogliere
le donne uscite dal carcere. Nasce il
patronato per le dimesse dal carcere (1°
novembre 1864) e si recuperano i manufatti,
mentre viene restaurata anche la Cappella
dei Lucchesi (la confraternita dei
lavoratori della lana), fondata tra il 1360 e
il 1376, che si chiama Chiesa del Volto Santo
ed è consacrata (1894) dal patriarca Giuseppe
Sarto che la dedica alla Sacra Famiglia,
ma nel 21° secolo sarà tristemente
chiusa al culto. L’Istituto Canal-Marovich,
diventa molto importante per la città. All’inizio
del Novecento assiste 250 ragazze
con l’aiuto di 50 suore. Nel 1980, venuto
meno l’uso degli edifici come centro di rieducazione
femminile, gli ampi spazi si presteranno
ad essere destinati a nuovi progetti
ed iniziative. Vi sorgerà la Comunità di
Betania (1980), con la mensa per i poveri e i
senza fissa dimora, ma anche la Casa Studentesca
Santa Fosca (1981).
.29 aprile: Alemann, comandante militare
della piazza di Venezia, firma il decreto
dello stato d’assedio di Venezia per prevenire
qualsiasi possibilità di «contagi rivoluzionari»
e organizza delle retate. I soci della
Fenice, per protesta contro gli austriaci, deliberano
allora di chiudere il teatro, che sarà
riaperto soltanto nel 1866.
.9 maggio: Annibale Forcellini mette a
punto il progetto in stile neo-gotico del Cimitero
di S. Michele.
.14 giugno: si sparge la voce (falsa) che
Venezia sarà liberata. Scoppia un tumulto e
un ragazzo, Luigi Scolari, cade fulminato
da una moschettata austriaca. Nel 1867 una
targa è fatta murare nel sotoportego della
Piscina de Frezzeria [sestiere di S. Marco] da
alcuni cittadini pietosi, ma essendo l’epigrafe
offensiva verso gli austriaci, essa sarà
mutata in quella che si vede nel 21° secolo.
.27 giugno: muore Camillo Nalin, poeta
in vernacolo noto per i Pronostici in versi,
dove la nota satirica s’accompagna spesso
alla battuta spiritosa. Un esempio di «pronostico»
per il 1836: El late costarà più de le
téte/e più de qualche testa la paruca.
.11 luglio: Trattato di Villafranca e fine della
seconda guerra d’indipendenza, che mirava
a liberare la Lombardia e il Veneto dal
dominio austriaco. L’Austria, pur sconfitta
dai franco-piemontesi nelle battaglie di Magenta,
S. Martino e Solferino, riesce a mantenere
il Veneto, ma deve cedere la Lombardia,
che viene annessa al Piemonte assieme
a Mantova. Si immagina una sistemazione
geopolitica dell’Italia settentrionale un po’
complicata: «Austria e Francia favoriranno
la creazione di una Confederazione italiana,
sotto la presidenza del Papa. L’Austria cede
alla Francia i suoi diritti sulla Lombardia, e
a sua volta la Francia li trasmetterà al Piemonte.
Venezia farà parte della Confederazione,
pure rimanendo soggetta all’Austria.
Il granduca di Toscana e il duca di
Modena rientreranno nei loro Stati» [E.
Militare, Villafranca]. Nasce così la questione
veneta: «la liberazione del Veneto dall’impero
austriaco da quel momento in poi dipendeva
da una favorevole congiuntura politica
internazionale, piuttosto che dalla volontà
delle popolazioni» [Giusti]. Molti patrioti,
sentitisi traditi dal Trattato di Villafranca,
emigrano in Piemonte. Dal 1859 al 1861 «si
calcola che siano emigrate 4500 persone»
per arruolarsi nell’esercito piemontese e
sfuggire alle persecuzioni della polizia. Il
distacco della Lombardia dal Veneto, dà il
colpo di grazia al commercio di Venezia.
Conseguenza di tutto ciò è anche l’irrisolto
problema del collegamento fra trasporti
marittimi e ferroviari: «L’approdo delle navi,
provenienti dal porto di Malamocco, si
era andato bensì spostando dal bacino di
San Marco al Canale della Giudecca. Ma qui
le merci, destinate ad essere inoltrate per
ferrovia, dovevano essere scaricate su chiat-
te e trasportate a remi fino alle banchine di
Santa Lucia, dove mancavano i binari e le
gru per lo scarico diretto da barca a carro
ferroviario» [Luzzatto 107].
.7 dicembre: muore a Venezia il pittore
bellunese Placido Fabris (1802-1859) formatosi
all’Accademia di Belle Arti. Fu un grande
ritrattista. Tra i suoi clienti lo zar Alessandro
II e il Metternich.
.La proprietà della Fenice, per rispettare
la decisione dei veneziani di non intervenire
a spettacoli o pubblici intrattenimenti
finché dura la dominazione austriaca, decide
la chiusura del teatro che riaprirà nel
1866 con il passaggio di Venezia all’Italia.
672
1860
.9 febbraio: Georg von Toggenburg è
l’ultimo governatore austriaco. Lascerà Venezia
il 18 ottobre 1866. Il ritorno del duro
Toggenburg porta a maturazione il dissenso
e nei salotti buoni le dame veneziane
si ripromettono di evitare la frequentazione
del palazzo reale e presenziare a qualsiasi
altra manifestazione d’impronta austriaca.
Questa esplosione silenziosa del
dissenso trova le sue ragioni nel recente discorso
(10 gennaio) del re Vittorio Emanuele
II ai rappresentanti della nazione al
parlamento sardo in cui aveva pronunciato
la memorabile frase: «Mentre rispettiamo
i trattati, non siamo insensibili al grido
di dolore che da tante parti d’Italia si leva
verso di noi». E da ogni parte d’Italia era
accorsa gente ad ingrossare le fila dell’esercito
piemontese: popolani, borghesi,
nobili, tutte le classi sociali. Anche Venezia
aveva dato il suo contributo di uomini. Lo
scoppio delle ostilità era nell’aria. Cavour
aspettava solamente che l’Austria aggredisse
il Piemonte perché in tal caso la Francia,
secondo gli accordi intervenuti col Piemonte
a Plombières, sarebbe intervenuta a
fianco dei piemontesi.
.Il nuovo podestà è il conte Pier Luigi
Bembo (1860-66). Intelligente pianificatore,
sintetizza così il problema veneziano: non
basta «alla prosperità di Venezia il tramutarla
in una vasta locanda per i forestieri
richiamati dal suo clima, dalla salubrità
delle sue acque, da’ suoi spassi e trastulli di
gioia»; ma è necessario «dissotterrare qualche
industria morta e rianimare le esistenti;
riannodare corrispondenze con l’Oriente;
dare novella vita al commercio avvilito col
favorire la navigazione, con l’istituire un
servizio diretto di vapori, col migliorare il
porto di Malamocco, coll’ultimare l’escavazione
dei canali interni, col rendere accessibile
ai legni maggiori il porto di Lido mercè
piroscafi rimorchiatori, col migliorare così i
porti, i canali e le lagune, coll’agevolare le
comunicazioni, risparmiando al transito le
spese di un duplice trasporto». Una tale
facilità di comunicazioni si doveva estendere
anche nella terraferma «compiendo la
673
strada ferrata del Brennero che avrebbe riunita
Venezia alla Germania centrale e alla
Svizzera, nonché costruendo altre linee che
la ponessero in comunicazione col Trentino
per Castelfranco e Bassano» [Bellavitis e
Romanelli 188-91]. Stimolate, anziché mortificate
dalle cattive condizioni economiche,
le energie messe in campo dalla Giunta
Bembo costituiscono un tentativo concreto
di rallentare la rovina ed invertire la
tendenza anche sul piano delle trasformazioni
urbane con la realizzazione di nuovi
ponti, scavi di rii o interramenti, allargamenti
di calli. Segno di questa rinnovata
politica sono appunto gli interventi dell’amministrazione
nel campo della viabilità
pedonale e acquea, i restauri dei pubblici
manufatti, le nuove realizzazioni, i provvedimenti
per l’igiene e la salubrità per i ceti
non abbienti, le edificazioni e la massa dei
restauri più o meno radicali attuati da privati
cittadini o società. Gli studi principali
sono orientati alla realizzazione della direttrice
viaria S. Bortolomio-StazioneFerroviaria;
viene interrato il Rio di S. Agnese per
migliorare il collegamento tra il Ponte dell’Accademia
e le Zattere; altri interventi di
minori dimensioni assumono analoghi caratteri.
I contraddittori propositi dell’Austria,
di intervenire nella vita della città, si
scontrano, dunque, con una certa autonoma
capacità di pensare l’evoluzione socioeconomica
e urbana di Venezia, ma anche
con l’aperto dissenso popolare e pertanto
anche nel 1860 continuano le dimostrazioni
passive e Piazza S. Marco si svuota quando
comincia a suonare la banda austriaca.
.La Toscana e l’Emilia votano l’annessione
al Piemonte, Giuseppe Garibaldi compie
l’impresa dei Mille e assicura al re piemontese
tutto il resto d’Italia, tranne Roma e il
Veneto. A Venezia ci sono proteste contro la
dominazione austriaca. I dimostranti provocano
la sospensione delle rappresentazioni
teatrali in tutta la città e coprono d’insulti
gli spettatori uscenti ...
.Una targa al civico 452 di Fondamenta
S. Gioachin ricorda che qui visse Carlo de
Ghega (1802-60), ingegnere, che legò la sua
fama alla progettazione del tratto ferroviario
Vienna-Trieste, costruito tra il 1848 e il
1854, che, superando le Alpi, si poneva come
la più ardita costruzione ferroviaria del
tempo.
1861
.20 febbraio: muore a Torino nella più
nera miseria Gustavo Modena (1803-61),
patriota e celebre attore veneziano. La
città lo onora dedicandogli un monumento,
opera di Carlo Lorenzetti, che viene
eretto ai Giardini di Castello.
.17 marzo: proclamazione del regno
d’Italia con capitale Torino, sede del re Vittorio
Emanuele II. Roma e Venezia rimangono
fuori dal nuovo Stato. In laguna si
esercita la resistenza passiva in occasione
delle prime elezioni per la nomina di 20 deputati
veneti da inviare alla Camera del
Consiglio dell’Impero. Oltre a questa novità,
l’Austria concede alle Congregazioni
centrali il voto decisionale e non più consultivo
e la piena autonomia amministrativa
negli affari territoriali, facendo infine
sperare nello statuto per il Veneto, col quale
esso avrebbe ottenuto ogni libertà. Lo scopo
dell’Austria è ovviamente quello di blandire
i veneti e distoglierli dal desiderio di
unirsi all’Italia. La resistenza passiva ha un
grande successo: il massimo delle astensioni
viene registrato nelle province di Venezia
e Treviso: a Venezia si vota in 19 Comuni
su 102; a Treviso in 17 su 54. I Comuni
più ligi sono invece Rovigo (39 su 64),
Udine (123 su 182), Verona (81 su 114). Malgrado
l’astensione si riconosce che il voto è
valido in almeno la metà di tutte le sezioni
elettorali e così si procede alla nomina dei
deputati, ma nessuno degli eletti l’accetta.
.24 settembre: muore all’età di 61 anni il
patriarca Angelo Ramazzotti. Gli succederà
Luigi Trevisanato [v. 1862].
.3 dicembre: ultima comparsa a Venezia
dei sovrani austriaci: vanno al Teatro Apollo
(poi Goldoni).
.Muore nel naufragio del vapore su cui
faceva ritorno dalla spedizione dei Mille lo
scrittore padovano Ippolito Nievo (1831-
61), che lascia un romanzo pubblicato postumo
(1867), Le confessioni di un italiano, in
cui ci sono pagine memorabili dedicate a
Venezia. Egli viene qui ricordato per le sue
674
idee su Venezia ... Nievo sostiene il primato
veneziano in Italia, dice che la città se l’è
costruito lungo tutta la sua storia, dalle
scorrerie di Attila fino alla rivoluzione del
1848-49, aggiungendo che Venezia rivendica
tutta intera l’eredità della tradizione romana
quando dice che la stirpe veneziana
«è quella in cui si trasfuse più puro il sangue
dell’antica Roma patrizia e plebea» e a
quel primato subordina ogni altra città d’Italia.
Egli, poi, smonta uno ad uno i luoghi
comuni del mito della decadenza veneziana.
Per Nievo, Venezia «sorse libera, grande
e sapiente, come sola e completa rappresentante
dello spirito antico italiano nella
storia moderna». Di fronte alla rivoluzione
della modernità, Venezia «non si oppone
né si esalta, si ferma e aspetta, riflettendo e
meditando, ridando slancio ai suoi commerci
nonostante gli odiosi privilegi concessi
alla favorita Trieste, e consolidando nuovi
vincoli all’unione italiana col sangue vitale
della bontà e della sapienza paesana che alimentava
un vero e proprio rifiorimento letterario
e civile».
.Si naugura la nuova Stazione Ferroviaria
al posto dell’ex Chiesa di S. Lucia demolita
nel 1860.
.AMurano si istituisce il Museo Vetrario
Antico.
.Il presidente americano A. Lincoln invia
a Venezia come console W.D. Howells,
che si ferma per 5 anni (1861-1865) e sulla
città scriverà un libro, Venetian Life (1866) in
cui parla di Venezia sotto gli austriaci e
della rivoluzione veneziana 1848-49.
1862
.8 settembre: Giuseppe Luigi Trevisanato
di Mogliano Veneto, nominato il 17 gennaio
precedente, prende possesso della cattedra
patriarcale che terrà fino al 1877. Il 16
marzo 1863 il papa Pio IX lo eleverà al
rango di cardinale.
1863
.Si ricostruisce, allargandolo, il Ponte di
S. Giovanni Grisostomo, meglio conosciuto
come Ponte dei Zogatoli (Giocattoli) per via
del negozio di giocattoli ai piedi del ponte,
appartenente alla famiglia Molin dalla fine
dell’Ottocento [v. 1852]. È un ponte snodo
fondamentale a Venezia che s’inserisce
nella direttrice Rialto-Ferrovia e Rialto-
Fondamente Nuove.
.Giuseppe Gatteri pubblica in poche
centinaia di esemplari 2 volumi formato
album intitolati Storia Veneta espressa in centocinquanta
tavole inventate e disegnate da
Giuseppe Gatteri sulla scorta delle cronache e
delle storie e secondo i vari costumi del tempo
incise da Antonio Viviani e dai migliori artisti
veneziani ed illustrate da Francesco Zanotto.
Nel 1994 l’opera viene riproposta in un
unico volume con il titolo di Fasti veneziani.
1864
.Si raddoppiano le dotazioni per gli
impianti portuali di Venezia e si allarga il
canale d’ingresso al Porto di Malamocco.
1865
.La capitale d’Italia si trasferisce da Torino
a Firenze.
.A Venezia con l’arrivo dell’estate si manifesta
il colera.
1866
.8 aprile: a Berlino viene stipulata un’alleanza
tra la Prussia e l’Italia in vista di una
guerra contro l’Austria per conquistare Venezia
e il Veneto.
.22 maggio: il governo austriaco impone
ai veneziani e ai veneti un prestito forzoso.
Il Comune di Venezia protesta, ma inutilmente.
.20 giugno: l’Italia dichiara guerra all’Austria.
Inizia la terza guerra d’indipendenza.
Sconfitta a Custoza (23-25 giugno) e
nella battaglia navale di Lissa (20 luglio),
sebbene avesse una flotta più moderna e
numerosa, l’Italia ottiene, tramite la Francia,
il Veneto e Venezia grazie alla vittoria
sull’Austria dell’alleata Prussia a Sadowa
(3 luglio). La guerra incorpora il Veneto all’Italia,
ma i suoi naturali e definitivi confini
verranno assegnati alla fine della prima
guerra mondiale (1918).
.20 luglio: nella battaglia di Lissa muore il
pittore bellunese Ippolito Caffi (1809-1866),
che si era imbarcato volontario sulla corazzata
Re d’Italia per dipingere dal vivo le fasi
675
salienti della battaglia ... Giovanissimo era
venuto a Venezia per studiare all’Accademia.
Poi aveva partecipato alla rivoluzione
veneziana del 1848-49 e militato nella Guardia
Civica e nello stesso tempo aveva impresso
nelle tele episodi delle vicende belliche.
Caduta la repubblica di Daniele Manin
(1849) era stato iscritto nella lista dei proscritti
ed esiliato, ma ritornava nel 1857, subiva
il processo e veniva assolto. Allo scoppio
della terza guerra d’indipendenza aveva
lasciato la moglie Virgina Missana, si era
recato a Taranto, dove s’era imbarcato con la
flotta italiana sulla fregata Indipendenza, ma
poi chiedeva di passare sull’ammiraglia per
poter seguire più da vicino le fasi cruciali
dei combattimenti. L’ammiraglia viene affondata
il 20 luglio e i suoi acquerelli, realizzati
in quei giorni, si potranno poi ammirare
al Museo Storico Navale di Venezia. Altre
opere sono a Ca’ Pesaro. Nella casa trecentesca
dove abitò, in Calle Larga de l’Ascension,
al civico 1242, una targa marmorea
ne onora la memoria.
.3 ottobre: Pace di Vienna. Si chiude una
guerra che sarà ricordata come la terza dell’indipendenza
italiana, ma i cui protagonisti
erano stati la Prussia e l’Austria: Vittorio
Emanuele II risolve la questione veneta
apertasi dopo l’unità d’Italia e si annette
Venezia e il Veneto, ma il confine nordorientale
(Trentino e Venezia Giulia) rimane
in mano austriaca.
.19 ottobre: Trattato di Venezia. Si perfeziona
con un atto formale la duplice cessione
di Venezia e del Veneto dall’Austria alla
Francia e da questa all’Italia per effetto di
un accordo internazionale: Francesco Giuseppe
consegna Venezia e il Veneto a Napoleone
III, il quale a sua volta li gira a Vittorio
Emanuele II, che ne prenderà possesso
dopo un plebiscito da tenersi il 21 e 22 ottobre.
La consegna avviene in una stanza dell’Hotel
Europa, sul Canal Grande di fronte
alla Chiesa della Salute. Il gen. francese Louis
Leboeuf li trasmette formalmente a tre rappresentanti,
il conte veneziano Luigi Michiel,
il veronese Edoardo De Betta e il
mantovano Achille Emi-Kelder. Questi, a
loro volta, li depongono nelle mani del
commissario del re, il conte Genova Thaon
di Revel e il giorno dopo sulla Gazzetta appare
un anonimo trafiletto: «Questa mattina
in una camera dell’albergo Europa si è
fatta la cessione del Veneto». Nello stesso
giorno le truppe italiane, scrive il cronista,
entrano in città «fra il delirante entusiamo
della popolazione» e le note della banda
musicale cittadina, sovvenzionata da un comitato
di cittadini ed affidata al maestro Nicolò
Coccon. La banda sarà in seguito stipendiata
dal Comune e tutti i giorni suonerà
al cambio della guardia, finché non verrà
sciolta nella primavera del 1986.
.21-22 ottobre: plebiscito di annessione
al regno d’Italia. Su un totale di 2.500.000
veneti ha diritto al voto meno di un terzo
della popolazione. Le schede per le votazioni
del sì e del no sono a voto palese, di
colore diverso. Inoltre, su manifesti, volantini
e giornali si può leggere che ‘chi vota
no commette un delitto, colla coscienza che
grida: traditore della patria!’
Le autorità comunali avevano dunque preparato
e distribuito dei biglietti col sì e col
no di colore diverso. Ogni elettore, presentandosi
ai componenti del seggio, dove c’erano
due urne con sopra scritto ben chiaro
SI (in una) e NO (nell’altra), pronunciava il
proprio nome e consegnava la scheda al
presidente, che la depositava nell’urna. In
seguito gli autonomisti veneti diranno che
è stata una colossale truffa. In ogni caso, il
27 ottobre, la Corte d’Appello proclama
l’esito della consultazione:
sì 641.758, no 69, nulli 273.
Venezia diventa italiana, ma italiano non
diventa l’intero territorio che aveva fatto
parte della Serenissima: Venezia non era mai
divenuta, nel corso della sua storia millenaria,
un vero e proprio stato moderno,
perché le era mancato l’elemento del ‘territorio’.
Infatti, i possedimenti dell’antica Repubblica
(lo Stato da terra e lo Stato da mar)
non avevano mai costituito parti di un
dominio diretto, ma sistemi di città e di porti
che avevano fatto da cornice e da sostegno
alla città-stato. Porti e città situate sulla
sponda adriatica e soggetti un tempo alla
Serenissima, sono contesi ora dal movimento
risorgimentale nazionale, il cui obiettivo è
676
la costruzione di uno stato corrispondente
alla nazione italiana, e dal nascente, opposto
movimento nazionale slavo. Questo fatto
sarà un problema di difficile soluzione nel
nuovo quadro nazionale e internazionale
che si trascinerà per decenni. Venezia e il
Veneto, dunque, passano ad una monarchia
nazionale le cui strutture politiche e amministrative
erano già state definite con le leggi
di unificazione del 1865 in senso gerarchicoaccentratore.
Le istituzioni locali cambiano
natura e denominazioni: al vertice la Prefettura,
organismo al quale la legislazione
italiana attribuisce un carattere decisivo in
ordine al rapporto tra «governanti e governati»;
il prefetto diventa sempre più il rappresentante
del governo, più che dello Stato,
strumento simbolo di quel centralismo che è
la ragione ideologica della centralizzazione;
il podestà assume il nome di sindaco e la
Deputazione municipale prende il nome di
Giunta.
.4 novembre: decreto di annessione al
regno d’Italia.
.7 novembre: il re Vittorio Emanuele entra
a Venezia «tra uno splendore di luci e di
colori, ed una frenesia di popolazione giubilante».
.11 novembre: la bandiera del Comune
di Venezia è decorata con la medaglia d’oro
al valor militare «per gli atti ammirandi
di valore e di imperterrita costanza con cui
difese la nazionalità italica nel 1848-49».
.2 dicembre: viene estesa a Venezia la
legge comunale e provinciale del regno.
.13 dicembre: si istituisce una Commissione
per lo studio di un piano di riforma delle
vie e canali della città di Venezia, composta di
nove membri sotto la presidenza del sindaco,
con «l’incarico di studiare un piano generale
di sistemazione», giacché si va facendo
sempre più necessario – come chiede
una lettera indirizzata al sindaco – il «bisogno
di sistemare le vie di circolazione, e di
ridurre gli antichi caseggiati a comode, e
salubri abitazioni del ceto medio». La Commissione
s’impegna dunque a varare un
piano globale di sviluppo cittadino, stabilire
a priori «la topografia della Città fra uno
o due secoli, precisare le diverse categorie
di strade, e di canali, indicare i monumenti
da rispettarsi, e le case da demolirsi» [Bellavitis
e Romanelli 195]. Inizia così «una vicenda
di elaborazioni e proposte» che porterà
nel 1891 al varo del Piano Regolatore e
Risanamento comprendente 42 progetti (24
di risanamento, 16 di viabilità e due per realizzare
«case sane ed economiche»). La
Commissione si preoccupa di conoscere la
topografia di Venezia nelle diverse epoche
per avere una sorta di punto di partenza. È
questa la terza volta che a Venezia si opera
una simile indagine storica. La prima volta
era avvenuto nel 1797, quando i municipalisti
avevano ridisegnato, a parole, il volto
della città: il risultato era stato tradotto in
una semplicissima mappa in cui si ridenominavano
i sestieri (Viveri, Munizioni, Educazione
...) e nulla più. La seconda indagine
storica era stata fatta dalla Commissione all’ornato,
capeggiata dal Selva all’inizio della
dominazione francese. Se l’intenzione dei
municipalisti del 1797 era ideologica, quella
del Selva era essenzialmente pratica: Selva
passa direttamente al progetto, guidato non
già da un’ansia di conservazione, di cui si
farà padrino, sul finire dell’Ottocento, il
Molmenti, uno dei difensori più ascetici
dell’immutabilità di Venezia, «bensì piuttosto
da una lucida e dinamica volontà di trasformazione»
[Bellavitis e Romanelli 198].
Se il Piano Regolatore e Risanamento sarà approvato
soltanto un quarto di secolo più
tardi, la Commissione ha il merito di aprire
in città il dibattito «non solo urbanistico ma
storico, economico e anche scientifico-tecnico»,
studiando complessi risanamenti viari
ed edilizi (tra cui «l’impostazione di quartieri
per case popolari e di centri sociali modernamente
attrezzati»), contribuendo «a
rendere familiare e a sancire ufficialmente
la politica dello ‘sventramento’», tracciando,
in definitiva, «le linee pressoché obbligate
dell’urbanistica veneziana per venti
anni e oltre», comprendenti: «1) la creazione
di alcuni assi di grande scorrimento e di diretta
congiunzione», avendo come centro di
irradiazione S. Marco e collegandolo con
centri di vitale interesse nel cuore storico di
Venezia come Rialto (S. Marco-Rialto) o S.
Stefano (S. Marco-S. Stefano) o S. Lucia (S.
Marco-S. Lucia) o infine Riva del Carbon, se-
677
de del Comune (S. Marco-Riva del Carbon);
«2) la realizzazione di una grande congiunzione
anulare» diramantesi da Rialto
(S. Bortolomio-SS. Apostoli-Ferrovia-S. Pantaleone-Ca’
Foscari-Ca’ Rezzonico-Accademia-S.
Stefano-S. Angelo-S. Paterniano-S. Luca-S.
Bartolomeo); «3) l’apertura di una comunicazione
diretta Rialto-Ferrovia attraverso i
sestieri di S. Polo e S. Croce». A questi studi
si affiancano proposte minori, «tendenti alla
facilitazione delle comunicazioni e a
puntuali operazioni di abbreviamento e
risanamento su percorsi anche non principali
con conseguente creazione di nuovi
ponti, sottoportici, piccoli allargamenti e
limitate demolizioni». In via di soluzione
resta il problema della Stazione marittima e
dell’edificazione delle infrastrutture di servizio
del polo commerciale, ma l’orientamento
generale si rivolge verso la zona
Zattere-S. Basilio-S. Marta [Cfr. Bellavitis e
Romanelli 201-6].
Tra l’insediamento (1866) della Commissione
e l’approvazione (1891) del Piano Regolatore
e Risanamento vi sarà «una serie di
trasformazioni viarie di differente entità»
con la tecnica «dello sventramento, della
rettificazione del tracciato e della riedificazione».
Si avranno, pertanto: la realizzazione
dell’asse SS. Apostoli-S. Fosca (lavori iniziati
nel 1868 e conclusi il 2 settembre 1871)
con la creazione della nuova Via Vittorio
Emanuele (poi Strada Nova), che agevola il
collegamento con Rialto perché realizza
l’asse Rialto-Ferrovia; «l’apertura del Campo
Manin, presso S. Luca, attraverso alcune demolizioni
pertinenti all’antica area di S. Paterniano;
la creazione del Bacino Orseolo a
ridosso di Piazza S. Marco, destinato a impostare
il successivo asse S. Marco-S. Luca; la
realizzazione di Via XXII Marzo (poi Calle
Larga XXII Marzo) con l’allargamento e la
rettifica di Calle Lunga S. Moisè, tra piazza
S. Marco e S. Maria del Giglio; la rettifica di
Calle Larga 2 Aprile tra Campo S. Bartolomeo
e S. Salvatore» [Bellavitis e Romanelli
207-8]. Nel 1875, poi, si ristruttura l’Arsenale.
Ma il processo di trasformazione più
imponente, e che riguarderà l’aspetto produttivo,
commerciale e industriale, oltre che
sociale, è la realizzazione della Stazione Marittima
(attivata il 1° marzo 1880), che provoca
«una rotazione dell’asse economico e
sociale della città» (con un «travaso di popolazione
e di attività dai sestieri di Castello
e di Cannaregio a quelli di Dorsoduro e di S.
Croce») e che produce «trasformazioni radicali»
in tutta quella parte occidentale della
città: «da S. Giobbe a nord [...] a S. Basilio e
S. Sebastiano a sud». Il porto favorirà la crescita
delle attività preesistenti e la nascita di
nuove con lo scopo di sfruttare pienamente
le infrastrutture esistenti (ferrovia e attrezzature
portuali), per non perdere «l’aggancio
con la direttrice economica che s’affermava
nei settori avanzati e ‘moderni’ del regno»:
«Di fatto l’industria permea il tessuto
edilizio storico, satura le maggiori aree libere,
ne crea di nuove; salda in un sistema
compatto settori deboli e sfrangiati della città,
trasforma il volto di gran parte dell’isola
della Giudecca, riforma quasi tutta Murano;
crea a cavallo del Canale della Giudecca,
una vera e propria area industriale attestatasi,
da un lato, tra la nuova Stazione marittima
e S. Trovaso (con la realizzazione dei
nuovi Magazzini del punto franco, della
Marittima e dei grandi complessi del Cotonificio
Veneziano e delle Officine del Gas)
e, di là del Canale, con l’enorme mole del
Mulino Stucky e tutto il composito sistema
di attività produttive che ad esso si affianca»
[Bellavitis e Romanelli 226].
.23 dicembre: prime elezioni comunali
sotto il regno d’Italia. I votanti sono 1.525
sui 4.033 aventi diritto. Fra gli eletti viene
scelto sindaco (per nomina regia) un patriota
già perseguitato dagli austriaci, il
conte Giobatta Giustinian, posto a capo di
una giunta nettamente conservatrice, composta
in parte da liberali moderati, in parte
da personalità legate al precedente regime.
La nomina di Giustinian (1866-68) pone
fine alla transizione dalla terza dominazione
austriaca al Regno d’Italia segnata per
una cinquantina di giorni, tra l’estate e
l’autunno, dalla contemporanea presenza a
Ca’ Farsetti di due giunte rette da due facenti
funzioni, una filoaustriaca guidata da
Marc’Antonio Gaspari, per l’ordinaria manutenzione,
e una filoitaliana guidata da
Luigi Michiel, per garantire l’ordine pub-
678
blico e preparare l’ingresso delle truppe italiane.
I compiti che si pone la nuova amministrazione,
in una città impoverita e scossa
dalle agitazioni dei ceti più sfavoriti, sono
la razionalizzazione del tessuto urbano
(apertura del Bacino Orseolo, a ridosso di
Piazza S. Marco, della Strada Nova, fiancheggiante
il Canal Grande ...), e delle
strutture manifatturiere e portuali. Per
quanto riguarda il destino della città, si
pone già il dilemma fra lo sviluppo delle
potenzialità turistiche e quello delle attività
imprenditoriali.
.Si riapre il teatro La Fenice, chiuso nel
1859 per protestare contro gli austriaci. La
serata di gala è dedicata al sovrano e sotto
il primo arco a fianco della Zecca si decide
di porre una lapide a ricordo dell’ingresso
delle truppe italiane a Venezia.
Il buon popolano aggiorna alcuni versetti,
ma si accorge che è diventato ripetitivo, che
la dominazione dei foresti si ripete ... si ripete:
Co San Marco comandava
se disnava e se çenava.
Soto Franza, brava xente,
se disnava so’mente.
Soto Casa de Lorena
no’ se disna e no’ se çena.
Soto Casa de Savoja
de magnare te ga voja.
.A Murano, nello stesso Palazzo Da Mula,
dove Domenico Busolin aveva installato
nel 1838 la prima fornace che segnava la
ripresa della lavorazione dei vetri artistici
dopo la fine della Repubblica, Antonio Salviati
fonda la propria fabbrica, ispirandosi
a concetti moderni. Egli farà da apripista
per altri imprenditori che apriranno stabilimenti
vetrari.
.Con l’annessione al Regno d’Italia, la
città produce 7 quotidiani: accanto alla vecchia
Gazzetta, nascono La Gazzetta del Popolo
(1866), Il Paese (1866), La Stampa (1866), Il
Tempo (1866-90), Il Corriere della Venezia
(1866-68), Il Rinnovamento (1866-1902). Sul
versante della satira c’è un giornale buffo,
politico e pittoresco. È il Sior Antonio Rioba,
pubblicato durante la rivoluzione del 1848-
49, poi ripreso nel 1860 e ancora nel 1866 e
la cui eredità sarà colta dal trisettimanale,
poi settimanale Sior Tonin Bonagrazia, 1868-
1935). In seguito escono altri fogli dalla vita
piuttosto effimera: La Cronaca Turchina, diretto
da un ex garibaldino, Augusto Tironi,
troppo violento contro l’autorità costituita,
che lo ripaga con continui sequestri fino alla
chiusura (luglio 1870); l’Avanti e la Veneta
Democrazia, il primo nasce nel luglio 1871 e
segue due indirizzi di fondo, quello anticlericale
e quello repubblicano-sociale, il secondo,
pubblicato fra il 1872-73, è anch’esso
un foglio repubblicano-sociale, il Veneto
Cattolico (1867) è un foglio di battaglia degli
intransigenti e temporalisti. Ma il giornale
che s’imporrà su tutti gli altri sarà Il Gazzettino
[v. 1887]. Intanto, però, domina l’ultrasecolare
Gazzetta, di estrazione moderata e
passata adesso, dopo varie trasformazioni
della testata e nei programmi, sotto la direzione
a tinta conservatrice intransigente di
Paride Zaiotti. Alla Gazzetta sono legate le
fortune elettorali e il vasto seguito di consensi
tra l’opinione moderata veneziana e
provinciale di uno dei maggiori esponenti
della destra storica, l’ebreo Isacco Pesaro
Maurogonato, già ministro delle finanze
con Daniele Manin, durante la rivoluzione
679
del 1848-49, e dopo il 1866 deputato e vicepresidente
della Camera. Degli altri giornali,
La Stampa e Il Rinnovamento sono di orientamento
liberale-moderato. Il Tempo, nato
nel 1861 a Trieste e poi trasferito a Venezia
nell’ottobre 1866, è progressista.
.Nasce la Scuola Tecnica Austriaca, poi
Scuola Tecnica Professionale (1848) e dopo la
riforma Gentile (1926), che crea gli istituti
tecnici commerciali, rifondata come Istituto
Tecnico Commerciale Statale Paolo Sarpi (9
novembre 1931). Inizialmente la scuola è
abbinata all’Istituto Tecnico Nautico, che nel
1919 passerà alle dipendenze della Marina
militare col nome di Istituto Tecnico Nautico
Sebastiano Venier [sestiere di Castello].
1867
.12 gennaio: prima seduta del Consiglio
comunale sotto il Regno d’Italia. Nove
giorni dopo (21 gennaio) prima seduta per
il Consiglio provinciale. Tra le due sedute
un’acqua alta paurosa, che raggiunge i 153
cm («No ghe gera un tocheto de suto», dirà il
buon popolano) e che ripropone il problema
dei problemi veneziani.
.5 marzo: muore a Milano il muranese
Francesco Maria Piave (1810-1867) librettista
e compositore. Abbandonata la carriera
ecclesiastica aveva proseguito gli studi a
Roma. Ritornato a Venezia era diventato
direttore degli spettacoli per La Fenice e
poeta ufficiale (1848-59) passando poi alla
Scala di Milano. Scrisse circa 60 libretti per
diversi musicisti: Mercadante, Pacini, Ponchielli
e i fratelli Ricci. La sua maggiore produzione
librettistica è però per Giuseppe
Verdi, per il quale scrive 10 libretti: Ernani e
I due foscari (1844), Attila (1846), Macbeth
(1847), Il corsaro (1848), Stiffelio (1850), Rigoletto
(1851), La traviata (1853), Simon Boccanegra
(1857) ed infine La forza del destino (1862).
.Marzo: si costituisce l’Ospedale della
Regia Marina nel Convento di S. Anna.
.Elezioni politiche. Si vota il 10 marzo e il
17 si va al ballottaggio.
.1° aprile: si istituisce il Comando del 3°
Dipartimento Militare Marittimo con sede
all’Arsenale. La presenza del Comando e le
esigenze tecnico-operative della Regia Marina
danno impulso ad un progetto di ristrutturazione
e rivitalizzazione dell’intero
Arsenale. Il Comando rimarrà a Venezia fino
al 1° marzo 1957 quando sarà trasferito
ad Ancona. A Venezia si istituirà allora il
Comando Marina posto alle dipendenze di
un ammiraglio, mentre con il 1° gennaio
2000 s’insedierà l’Istituto di Studi Militari
Marittimi che assorbirà anche le funzioni
del disciolto Comando Marina.
.18 giugno: si tumulano i resti dei fratelli
Bandiera nella Chiesa di S. Giovanni e Paolo.
.14 luglio: nell’ex-Convento della Celestia,
già caserma della fanteria di Marina
asburgica, si installa la Regia Scuola per Macchinisti,
ridenominata in seguito Regia Scuola
Fuochisiti e Macchinisti e, nel 1912, Regia
Scuola Meccanici per fondersi poi con l’Istituto
Tecnico Nautico (1919).
.20 luglio: lo scrittore americano Mark
Twain (1835-1910) approda a Venezia, tappa
di un suo tour per un reportage di viaggio. I
suoi articoli saranno poi raccolti e pubblicati
come The Innocents Abroad (1867) e tra questi
figura il resoconto su Venezia, dove ritornerà
nel 1878 con la moglie e le due figlie ed
avrà come guida il console Howells [v.
1861]. Le sue ultime impressioni sulla città si
trovano in A Tramp Abroad (1880).
.L’epidemia di colera scoppiata l’anno
precedente in Italia colpisce adesso Venezia
tra luglio e agosto.
.8 agosto: il Consiglio comunale delibera
l’allargamento di quella che sarà chiamata
Strada Nova [inaugurata come via Vittorio
Emanuele], una via votata al desiderio di
futuro, al chiasso, al via vai diurno e serale,
perché congiunge direttamente la Stazione
e Piazzale Roma al centro della città.
.5 marzo: durante il Carnevale si ripristina
lo svolo del turco che ai tempi della Repubblica
consisteva nel far salire un uomo, o
una donna, lungo una fune tesa da una barca
fino alla cella del Campanile e da lì scendere
con un’altra fune fino alla loggia del
Palazzo Ducale, dove l’acrobata era atteso e
premiato dal doge. In questa occasione è
una fanciulla che si cimenta nell’arduo volo,
ma sulla loggia non c’è più il doge ...
.Un incendio nella Chiesa di S. Giovanni e
Paolo distrugge opere di Giovanni Bellini e
di Tiziano.
1868
.5 gennaio: Ca’ Loredan, il
palazzo a fianco di Ca’ Farsetti
viene acquistato dal Comune
alla cui guida c’è il regio commissario
Ferdinando Laurin poi
sostituito dal podestà Giuseppe Giovanelli
(1868-70).
.31 gennaio: all’Ateneo
Veneto si espongono le linee di un progetto
pilota in Italia, la fondazione della Regia
Scuola Superiore di Commercio legata all’attività
portuale con sede a Ca’ Foscari. Il
palazzo era stato venduto dalla Signoria al
doge Francesco Foscari (1423-1457) era
stato da questi totalmente rifatto a partire
dal 1452, fino a farlo diventare l’esempio
più cospicuo dell’architettura gotica veneziana
nel suo ultimo periodo. Entrato in
possesso del Comune è dunque destinato a
sede della Scuola, diventandone nel tempo
il simbolo. Lo statuto è approvato il 6 agosto
e in dicembre la prima Scuola Superiore
di Commercio in Italia e la terza in Europa,
dopo quelle di Anversa in Belgio e quella
di Mulhouse in Francia, comincia il suo
primo anno accademico 1868-69. Lo scopo
è quello di formare i futuri operatori economici
e preparare i docenti per gli studi
commerciali delle scuole secondarie. In seguito,
la scuola diventa Istituto Superiore di
Economia e Commercio Ca’ Foscari, poi si trasforma
in Università Statale (1935) con corsi
di laurea in Economia e Commercio e in Lingue
(inglese, francese, tedesco, spagnolo e
lingue slave), e infine (1968) in Ca’ Foscari,
Università degli Studi. Dopo la prima guerra
mondiale sarà trasformata in Istituto
Universitario ed avrà come direttore il
grande economista e storico dell’economia
Gino Luzzatto, che nel 1925 sarà costretto a
lasciare l’incarico perché non di fede fascista.
Luzzatto diventerà rettore di Ca’ Foscari
nel secondo dopoguerra, dal 1945 al
1953. L’Università cresce, finendo per articolare
la sua attività in 11 corsi di laurea, in
diversi diplomi di perfezionamento/specializzazione
e vari master: nel 1964 nasce il
corso di laurea in Lingue e Letterature Orientali,
nel 1969 vengono istituite due nuove
680
facoltà, quelle di Lettere e Filosofia (con 5
corsi di laurea, Lettere, Filosofia, Storia, Conservazione
dei beni culturali, Tars (Tecniche
artistiche dello spettacolo) e quella di Chimica
industriale (poi diventata Facoltà di
Scienze); nel 1971 viene istituito il corso di
laurea in Economia aziendale; nel 1979 quello
in Storia. In seguito, nascono altri corsi
di laurea e l’università si chiamerà definitivamente
Università Ca’ Foscari di Venezia e
arriverà ad ospitare insieme allo Iuav ben
30mila studenti, ponendosi così come una
delle «aziende più vive e vitali di Venezia».
Nel 21° sec. i suoi spazi gravitano nelle aree
di Dorsoduro, S. Croce, S. Giobbe, S. Polo e
Mestre (via Torino). Sedi staccate a Mira,
Treviso e Brunico.
.22 novembre: nell’atmosfera delle elezioni
generali si sceglie di tumulare le ceneri
di Daniele Manin (provenienti da Parigi
il 22 marzo precedente assieme a quelle
della moglie e della figlia), in un sarcofogo
di porfido sotto un arcone della Basilica di
S. Marco nella Piazzetta dei Leoni.
.11 dicembre: muore il conte Giovanni
Querini Stampalia, ultimo discendente dei
Querini del ramo Stampalia, nato a Venezia
nel 1799, che lascia in eredità alla città e al
mondo del sapere tutti i suoi averi tra cui lo
storico palazzo di famiglia a S.M. Formosa,
libri, quadri, mobili, oggetti d’arte, monete,
stampe ... affidando alla futura Fondazione
Querini Stampalia l’impegnativo mandato
di aprire il più possibile al pubblico tutto il
complesso, soprattutto nelle ore e nei giorni
in cui le altre istituzioni sono chiuse. Così
la Fondazione rimane l’unico esempio in
cui, di un’antichissima famiglia patrizia veneziana,
si conservano uniti per l’uso pubblico,
dimora, biblioteca, archivio, quadreria,
arredi, suppellettili. Nasce la Pia Fondazione
Querini Stampalia (poi Fondazione
Scientifica…), che si arricchirà (1875) del lascito
di Eugenio Bosa. All’epoca del lascito,
la biblioteca conta oltre 150mila volumi,
100 incunaboli e una notevole quantità di
riviste, mentre la quadreria raccoglie oltre
400 dipinti per lo più di scuola veneta ma
anche di altri pittori italiani e stranieri commissionati
o acquistati dalla famiglia a partire
dal XVI secolo, tra questi alcune opere
681
di Giovanni Bellini, Jacopo Palma il Vecchio,
Jacopo Palma il Giovane, Bernardo
Strozzi, Sebastiano Ricci, Giambattista Tiepolo,
oltre a 30 dipinti di Pietro Longhi e
67 tele di Gabriel Bella, come dire un prezioso
documento storico della vita veneziana,
un unicum nella civiltà figurativa
della Serenissima. Nella Pinacoteca si trovano
mobili, arazzi settecenteschi, collezioni
di porcellane, bronzi, monete e nella
biblioteca disegni, incisioni e dipinti di arte
moderna. Palazzo Querini Stampalia si
affaccia sul campiello presso S.M. Formosa.
Successivi sviluppi della Fondazione
hanno portato all’acquisto di altre unità
immobiliari al confine con un ponte sul
Campo di S.M. Formosa, dove è stato realizzato
il nuovo accesso. La biblioteca, considerata
tradizionalmente come una stanza
in più della loro casa dai veneziani, perché
aperta fin quasi alla mezzanotte e nei giorni
festivi, è dal 1979 anche biblioteca civica
in virtù di una convenzione col Comune.
Essa conserva circa 300 mila volumi. La
raccolta dei periodici italiani e stranieri
comprende oltre 4mila titoli fra cui circa
500 correnti. L’archivio privato della famiglia
Querini Stampalia offre agli studiosi
preziose testimonianze storiche arricchite
anche da incunaboli rari, circa 1800 cinquecentine,
atlanti, carte geografiche antiche
(tra cui spicca la pianta di Venezia di
Jacopo de’ Barbari del 1500, una delle pochissime
ancora esistenti), oltre 2800 incisioni
e un interessante fondo sei-settecentesco
contenente fra l’altro rarissime opere
di Giacomo Casanova. Le sale, le stesse in
cui viveva il conte Giovanni, mantengono
l’arredo in legno scolpito voluto dal bibliotecario
Arnaldo Segarizzi all’inizio del
1900. Dal 1987 le sale di lettura sono state
organizzate a scaffale aperto, con una ristrutturazione
che ha messo a dsposizione
degli utenti circa 31mila volumi.
.Nasce al Lido l’Ospizio Marino Veneto,
per iniziativa dell’Ateneo Veneto e la generosità
del Fisola [v. 1857], che offre due baracche
sulla spiaggia quasi di fronte al Forte
delle Quattro Fontane. È una associazione
filantropica per curare la scrofolosi, una
malattia di natura tubercolare, assai diffusa
tra i fanciulli delle classi meno abbienti, che
si può combattere con terapie marine, come
sembrano dimostrare i primi esperimenti
fatti fin dal 1842 a Viareggio. Nel giro di
due anni al Lido di Venezia sorgerà un edificio,
ancora in legno, ma capace di 200 posti
letto, dove affluiranno bambini da tutte
le province del Veneto. L’Ospizio diventerà
ben presto il più famoso d’Europa. Nel
1873 avrà una capienza di 450 posti letto. In
seguito sarà edificato il Grand Hotel Excelsior
e l’Ospizio sarà trasferito (1921) e in
seguito assumerà sempre nuove funzioni,
incamererà l’Educatorio Rachitici [v. 1888]
fino ad accogliere anche adulti e si chiamerà
(1933) Ospedale al Mare, che verrà chiuso
alla fine del Novecento e i servizi trasferiti
tutti all’Ospedale Civile del Centro storico
di Venezia.
.Si inaugura la Chiesa Evangelica Valdese e
Metodista [sestiere di Castello] al primo piano
del Palazzo Cavanis (già Palazzo Morosini)
acquistato dai valdesi. In seguito
(1908) il locale di culto sarà spostato al pianoterra.
.Muore l’erudito veneziano Emanuele
Antonio Cicogna [v. 1914].
1869
.Entra in servizio la nave corazzata in legno
Venezia, costruita nei cantieri di Genova.
Sarà radiata nel 1895.
.Nella zona compresa fra Campo di
Marte (poi S. Marta) e S. Chiara, cominciano
i lavori di costruzione della nuova
Stazione Marittima di Santa Chiara a seguito
dell’approvazione del progetto di Paleocapa
approvato dal governo italiano il 4
ottobre 1868. I lavori comprendono l’escavo
di un grande bacino aperto sul Canale della
Giudecca e la costruzione di due moli collegati
all’adiacente stazione ferroviaria mediante
un ponte a doppio binario. Il complesso
portuale detto Marittima comincia a
funzionare nel maggio del 1880. Inizia quel
graduale dislocamento verso la terraferma
del baricentro portuale veneziano che condurrà
alla creazione di Porto Marghera.
.Apertura del Canale di Suez. A Venezia
l’evento incoraggia l’ammodernamento del
porto.
682
.Costruzione del Bacino Orseolo.
.Lo scrittore americano Henry James
(1843-1916) a Venezia. Vi ritornerà nel 1881,
quando si fermerà per due mesi innamorandosi
perdutamente della città e specialmente
dei suoi grandi pittori, Tintoretto,
Carpaccio e Bellini, e nel 1907. In tutto le
sue visite saranno 14 e spesso nelle sue
opere affiorerà Venezia e il suo amore per
la città, come per esempio in Portraits of
Places (1883), o Italian Hours (1909) per un
quarto dedicato a Venezia, o nella guida
alla città (In Venice and in the Veneto with
Henry James, 2005) ricavata da Rosella Mamoli
Zorzi dai tanti riferimenti sparsi nella
sua opera. «La creatura è mutevole come
una donna nervosa [...]. Si desidera abbracciarla,
carezzarla, possederla ...» è un brano
tratto dal saggio Venezia (1882), dove James
personifica ed erotizza la città. In un’altra
opera, Il carteggio Aspern (1888) ci descrive
la città: «Senza strade e veicoli [...] con le
sue calli tortuose dove le persone si accalcano,
dove le voci risuonano come nei corridoi
di una casa [...] la città sembra un
immenso appartamento collettivo ...».
.Un censimento di tipo religioso ci dice
che a Venezia ci sono 122.498 cattolici, 101
armeni, 278 greco ortodossi e 2.415 israeliti.
1870
.20 settembre: Breccia di Porta Pia e annessione
di Roma al regno d’Italia dopo
Venezia (1866).
.Prima rappresentazione di una compagnia
stabile di prosa veneziana, capo comico
Angelo Moro Lin.
.11 febbraio: muore a Venezia il pittore
friulano Michelangelo Grigoletti (1801-70).
Studente e poi insegnante di figura all’Accademia.
Realizzò delle opere per il patriarca
Pyrcher e l’imperatore Ferdinando I.
.16 aprile: a S. Fosca (Cannaregio) si
apre al pubblico il Ponte Nicolò Pasqualigo
(comandante navale morto nel 1821).
.F. Layet (un francese) insedia uno stabilimento
meccanico con fonderia e cantiere
navale a Castello.
.Dietro a S. Giorgio Maggiore, nasce l’isola
di Sacca Sessola [il nome deriva dalla
sua forma simile a una sessola, in veneziano
lo strumento tipico per eliminare l’acqua
dalle barche], utilizzando i materiali di risulta
provenienti dall’escavo dei canali per
la realizzazione della Stazione Marittima
[v. 1880]. All’inizio sarà adibita ad usi agricoli
(orti e vigneti), poi diventerà un lazzaretto,
una struttura ospedaliera e infine un
centro alberghiero.
.Si allarga la Calle della Cortesia [così detta
per via di una locanda di tal nome che ancora
esisteva all’inizio del 19° sec. al civico
3097], la quale poi prosegue come Calle della
Mandola [sestiere di S. Marco].
.Elezioni politiche. Si vota il 20 novembre
e il 27 si va al ballottaggio. A Venezia si registra
la più bassa affluenza alle urne nel
regno. Nel commento alle elezioni, i giornali
dicono che la fisionomia di Venezia è
quella di una città che dall’annessione in
poi ha visto ridursi paurosamente le fonti
di lavoro e che non ha prospettive di sviluppo
economico anche per le sue caratteristiche
peculiari. Antonio Fornoni è il
nuovo podestà (1870-75).
683
1871
.Presentato il progetto per la costruzione
delle dighe del Porto di Lido.
.Demolizione della Chiesa di S. Paternian
e del suo bel campanile a cinque lati, l’unico
a Venezia, per realizzare un campo dove
collocare il monumento a Manin.
.1° settembre: la legislazione italiana,
mancando ancora le condizioni per procedere
alla riforma dei codici, viene estesa a
Venezia e al Veneto. Si attiva presso il Municipio
l’Ufficio di Stato Civile.
.2 settembre: si apre Via Vittorio Emanuele,
poi Strada Nova, dopo aver abbattuto
molte case per ottenere la strada ampia (10
metri la misura stabilita), ma là dove si
restringe gatta ci cova, chi vi abita forse ha
saputo far deviare i demolitori ...
.Primo censimento italiano: Venezia
128.901 abitanti, Chioggia (26.336), Cavarzere
(14.979) Mestre (9.931), Portogruaro
(9.067), Burano (6.927), Pellestrina 6.525),
Dolo (6.196), Murano (3.770).
1872
.16 gennaio: si costituisce la Società Civile
Bagni Lido.
.Scioperi. L’anno è caratterizzato da scioperi
che, diversamente da quelli degli anni
precedenti, cominciano ad assumere un
significato politico. Gli scioperi si concentrano
nella seconda parte dell’anno, tra agosto
e dicembre. Alcuni sono di marca internazionalista,
altri, invece, nascono sotto il controllo
delle società operaie di mutuo soccorso
largamente diffuse in tutto il paese.
Notevole è lo sciopero svoltosi al Campo di
Marte il giorno 11 agosto, a cui partecipano
un centinaio di muratori che avanzano richieste
precise: riduzione dell’orario giornaliero
da 13 a 10 ore nella buona stagione,
fino a 9 e 8 in quella invernale; aumento del
salario e dello straordinario. Il 18 agosto a
scioperare non ci sono soltanto i muratori,
ma anche altri lavoratori. La stampa fa un
intervento mediatore e tutti concordano sul
fatto che le richieste dei lavoratori sono
sacrosante. Intanto il 15 agosto, in ritardo
rispetto ad altre località italiane, anche a
Venezia è nata la Federazione operaia internazionale,
per affermare l’idea sociale e-
mancipatrice, costituita ad opera di Tito Zanardelli
(attore ed esperto in magnetismo, di
Vittorio Veneto), Pietro Magri (1857-1939,
indoratore veneziano) ed Emilio Castellani
(1851-1921, giornalista veneziano (redattore
e collaboratore di due giornali, l’Avanti e la
Veneta Democrazia). Dopo il primo arresto di
Castellani (1872) e quello di Magri (1873),
Zanardelli ha già lasciato Venezia e i pochi
e dispersi internazionalisti veneziani si fondono
con il Circolo repubblicano federale Pensiero
e Azione. Magri finisce in carcere per
aver organizzato lo sciopero del 6 maggio
1873 di un centinaio di facchini che vogliono
un aumento di paga, ma che la polizia classifica
come sciopero politico e così il tribunale
lo processa per direttissima e lo manda
in carcere per sei mesi. Castellani da parte
sua subisce diverse perquisizioni, arresti,
condanne, e poi fonda (1885) il periodico
anarchico l’Intransigente e il Circolo internazionalista
Carlo Pisacane, ma infine sarà costretto
ad emigrare.
.Conclusi i lavori alla bocca di Malamocco
inizia la sistemazione del Porto di S. Nicolò
su progetto di Mati e Contin: vengono
riunite le bocche esistenti di Treporti, S. Erasmo
e S. Nicolò, realizzando anche qui due
dighe, la nord (3610 metri) e la sud (3270
metri) tra loro distanti ben 900 metri.
.La Società Veneta per la navigazione a
vapore istituisce i primi vaporetti. Proteste
per l’assassinio del silenzio! Francesco Carnelutti
[v. 1965] in un saggio pubblicato nel
1962 e intitolato Venezia al tempo della mia
fanciullezza, scriverà che Venezia, dopo aver
cessato di essere uno Stato per ridursi a una
città, ha perduto quella regalità che possedeva
e financo il silenzio, il quale «non è il
segno della morte, ma il segno della vita [...] Il
rumore delle città moderne procede dal veicolo. Il
veicolo di allora, a Venezia, era soltanto la barca
a remi. C’erano, bensì, i vaporini sul Canal
Grande; ma lenti e radi, con quel tanto di rumore,
che valeva a punteggiare il silenzio, di tanto
in tanto. Il silenzio di Venezia era un incanto.
Quanta parte ha avuto questo silenzio nei miei
anni giovanili! [...] Le barche scivolavano tacite
e l’acqua, per il tuffo del remo, appena si moveva.
Perfino in Canal Grande quel moto lieve
684
carezzava le case anzi che le schiaffeggiasse. Il
silenzio di Venezia era custodito dalla circostante
laguna, attraverso la quale solo il ponte della
ferrovia allacciava, come un cordone ombelicale,
la città incantata alla terraferma. Le isole dell’estuario,
con l’eccezione di Murano e di Burano,
erano campagna. Al Lido cominciava una vita
balneare, limitata ai veneziani e a qualche provinciale.
Mestre era poco più che un villaggio, al
quale si arrivava, se non con la ferrovia, con un
vaporino, e poi, da San Giuliano, con un tram a
cavalli. Porto Marghera non esisteva. La via
verso Padova, per chi non ci andava col treno,
era ancora quella, che percorrevano i nostri vecchi
in burchiello: una carreggiabile di fianco al
canale [...] Ora in quel silenzio e in quella cintura
di verde, acquatico e terrestre, sta forse il
segreto [...] di quella Venezia, la quale non è più,
purtroppo, la Venezia di oggi, non rumorosa,
certo, come Roma o Milano, ma ormai turbata,
soprattutto nel suo cuore, che è il Canal Grande,
dal rombo dei motori e, del resto, anche nelle sue
calli dal tumulto dei forestieri, almeno nella bella
stagione. Perché nel silenzio sta il segreto della
comunicazione tra uomo e uomo e Venezia era
allora e comincia a non esser più oggi, la città più
comunicativa che io abbia mai conosciuta.
Piuttosto che la negazione della parola, il silenzio
è l’atmosfera senza la quale la parola non può
respirare [...] Purtroppo nell’ambiente fisico delle
città moderne, la parola è soffocata dal rumore.
La stessa musicalità del popolo veneziano è condizionata
dal silenzio, poiché i suoni non fanno
che contenere il silenzio, nel quale tutti si fondono
come i colori nella luce [...] Oggi Venezia
comincia a sentir battere il ritmo possente di
Porto Marghera, le calli rigurgitano di turisti
durante la stagione, le carovane si moltiplicano
su e giù per il Canal Grande, ma le gondole non
hanno più il felze né le donne lo scialle, che ne
suggellava la bellezza [...]».
.Il ventenne commediografo veneziano
Giacinto Gallina (1852-97) ottiene il primo
successo con Le barufe in famegia in veneziano
e viene salutato come il nuovo Goldoni.
Era stato attratto al teatro veneziano dai
tentativi di rinascita che la celebre coppia
di attori Angelo e Marianna Moro Lin andavano
da anni portando avanti. Alla sua
morte una targa in Salizada dei Greci al civico
3414 di Calle de la Madonna lo ricorderà
quale «narratore della vita del popolo
veneziano». Tra le altre opere del primo periodo:
Una famegia in rovina, Zente refada e
Mia fia in cui cerca effetti di commozione
nell’esasperazione sentimentale e nel romanticismo
dei personaggi. Nel 1891 la
prima celebre commedia della sua seconda
maniera, Serenissima, cui seguono La famegia
del santolo (suo capolavoro verista) e La
base de tuto.
1873
.15 febbraio: nasce a S. Polo la Scuola
d’Arte con lo scopo di educare i giovani ad
apprendere arte e scienza del fare. Tre anni
dopo (25 febbraio 1876), un regio decreto
riconosce ordinamenti e programmi della
nuova Scuola Veneta d’Arte applicata alle Industrie.
Nei primi tempi funzionano soltanto
corsi serali, ma tale è il loro sviluppo che
la sede diventa insufficiente e si sceglie così
l’ex-Convento dei Carmini (1898). Con il
nuovo secolo ai corsi serali si aggiungono
quelli diurni e l’originaria Scuola Veneta diventa
(1907) Regia Scuola Superiore d’Arte
applicata alle Industrie e infine Istituto Statale
d’Arte di Venezia sempre nella sede storica
dei Carmini e con una succursale a Mestre.
.5 marzo: il ministro della Pubblica istruzione
Antonio Scialoja scrive al prefetto
Carlo Mayr, invitandolo a promuovere anche
a Venezia, come si sta facendo nelle altre
parti d’Italia, l’istituzione di una società di
storia patria. Detto fatto. Il 20 maggio successivo,
il prefetto annuncia la nascita della
Deputazione di Storia Patria per le Venezie con
sede a Venezia. Lo statuto, che viene approvato
il 3 giugno 1875, stabilisce che la Società
si occupa di tutto ciò che serve ad illustrare
la storia della Repubblica di Venezia. La sede
provvisoria è stabilita presso l’Ateneo
Veneto e dopo un infinito peregrinare, il Comune
decide (10 marzo 1980) l’acquisto del
Palazzo Pizzamano a S. Giacomo da l’Orio
[sestiere di S. Croce] che diventa la sede
fissa della Società.
.30 aprile: si inaugura in Campo S. Angelo
il monumento al bergamasco Pietro
Paleocapa (1789-1869), già direttore generale
delle Pubbliche Costruzioni a Venezia,
che aveva promosso tra l’altro la regola-
685
mentazione dei fiumi Brenta, Bacchiglione
e Adige, nonché la costruzione della diga
nel Porto di Malamocco. Il monumento,
opera di Luigi Ferrari, sarà poi trasferito ai
giardini Papadopoli.
.31 dicembre: chiusura del porto franco
concesso già da Napoleone e in seguito da
Francesco I (salvo la parentesi 1848-51).
.Si fonda la Società veneta di navigazione a
vapore lagunare.
.Si demolisce la Chiesa di S. Agostin [v.
959] per realizzare delle case popolari.
.Muore Alessandro Manzoni (1785-
1873) e a Venezia una lapide ricorda che il
grande scrittore abitò in Campo S. Maurizio
al civico 2760 dal 1803 al 1804.
.Muore il sacerdote veneziano Carlo Coletti,
che sulla Fondamenta di Cannaregio
aveva fondato un istituto per giovani correggendi.
Una lapide lo ricorda.
1874
.Si tiene a Venezia il primo Congresso
nazionale dei cattolici, da cui prenderà avvio
l’Opera dei Congressi, sorta con sede centrale
a Venezia e una struttura periferica
articolata in comitati locali, regionali, diocesani
e parrocchiali. Il gruppo dirigente è
composto dal giornalista Giuseppe Sacchetti
(1845-1906), dal conte Giovanni Battista
Paganuzzi (1841-1923), dai tre fratelli
sacerdoti Scotton, Jacopo (1834-1909), Andrea
(1838-1915) e Gottardo (1845-1916). Lo
scopo dell’Opera è quello di tutelare i diritti
della Chiesa, ridotti ai minimi termini
dopo l’unificazione italiana, e promuovere
opere di carità. Dopo il 1880 avrà un rapido
sviluppo, ma l’affermarsi dei movimenti
cristiano-democratici di matrice liberale,
propensi a una maggiore apertura sociale e
politica, innescherà una crisi interna che
porterà al suo scioglimento da parte della
segreteria di stato vaticana (1904). Al suo
posto nasceranno altre organizzazioni.
.Abolizione della franchigia doganale.
.Negli scavi per la ricostruzione del Fontego
dei Turchi (1874-5) si trovano anfore,
ossa di cinghiale e di capre, strumenti di pietra
dei sec. 5° e 6° come pure oggetti di creta.
.Muore a Firenze, reso cieco da una malattia
contratta nel suo esilio a Corfù, il patriota
Niccolò Tommaseo (1802-74) di Sebenico.
Venezia gli dedicherà un monumento
collocato (1882) in Campo Santo Stefano,
opera dello scultore Francesco Barzaghi.
Inoltre, una targa ricorda che nel 1848 abitava
in Calle del Remedio al civico 4406/4404.
.Elezioni politiche. Si vota l’8 novembre
e il 15 si va al ballottaggio. Vincono ancora i
moderati come nelle precedenti elezioni del
1870, ma con un distacco così esiguo da far
scrivere che «la tradizionale moderazione
dei veneti comincia dar segni di instabilità».
1875
.22 marzo: in Campo S. Paternian (poi
Campo Manin) viene eretto il monumento
a Daniele Manin, opera dello scultore Luigi
Borro, che «ha saputo dare al patriota veneziano
un’immagine viva e dignitosa al di
fuori di ogni retorica». La statua guarda
verso la casa (posta tra il Ponte de la Cortesia
e il Ponte di S. Paternian) che Manin
abitò e qui una targa lo ricorda. Un’altra
targa posta nel 1871 al 2313 del Ramo A-
stori ricorda la casa dove Manin nacque.
.Il podestà viene sostituito dal facente funzioni
Francesco Donà Delle Rose (1875-77).
.10 luglio: grande successo al Teatro
Malibran della Messa da requiem di Verdi.
.3 agosto: muore il pittore veneziano Eugenio
Bosa (1807-1875), che si era affermato
come pittore dei costumi e delle abitudini
del popolo veneziano già raffigurati nelle
incisioni (Portatrici d’acqua e La pescheria).
.S’inaugura il Teatro Goldoni (in onore di
Carlo Goldoni, il grande riformatore del teatro
italiano), che in precedenza aveva avuto
i nomi di S. Salvatore, S. Luca, Apollo.
.Il pittore francese Edouard Manet, padre
dell’impressionismo, dipinge a Venezia.
.La relazione sugli scavi effettuati nel
1874-75 per la ricostruzione del Fontego
dei Turchi e del Palazzo Papadopoli (poi
Coccina-Tiepolo-Papadopoli) ci dice che in
questi due scavi sono stati rinvenuti
«parecchi oggetti di alta antichità i quali farebbero
ritenere le isole che compongono
Venezia popolate in epoche più remote di
quello che di ordinario si crede». I rinvenimenti
alla profondità di m l,50 dalla ordinaria
marea comprendono avanzi di indu-
strie del 14° sec., a m 2,50 avanzi industriali
di epoche più antiche (10° e 11° sec.), a m
3 e 3,50 avanzi delle industrie anteriori al
10° sec., a m 4 avanzi di industrie dell’epoca
romana, a m 4,50 uno strato torboso e fra
la torba parecchi strumenti.
686
1876
.1° gennaio: attivazione del Cimitero di
S. Michele in Isola una cui breve storia con
le biografie di alcuni illustri foresti qui sepolti
è stata pubblicata nel 2005 (L’isola
della Memoria. Il Cimitero di S. Michele, a cura
di Giovanni Distefano, con le biografie
di Fredrick W. Rolfe (alias Baron Corvo),
Iosif Brodskij, Sir Ashley Clarke, Sergej
Diaghilev, Helenio Herrera, Ezra Pound,
Igor Stravinskij.
.6 agosto: riattivazione del porto franco
sospeso nel 1873.
.10 settembre: nasce come Liceo e Società
Musicale il futuro Conservatorio Benedetto
Marcello. Nel novembre del 1877 comincia
l’attività didattica nella sede del Palazzo da
Ponte in Calle del Dose a S. Maurizio. Il
merito va ad un gruppo di appassionati che
avevano constatato come le molte scuole
private veneziane erano tutte mediocri. A
guidarlo il conte Giuseppe Contin (violinista
e futuro presidente del Liceo), che voleva
realizzare un Liceo musicale per diffondere
il gusto musicale, rialzare l’arte e portarla
al livello di tante altre città italiane,
avere insomma una scuola di musica come
quelle esistenti a Milano, Napoli, Firenze,
Bologna e Palermo. Il Liceo diventerà talmente
importante che attorno ad esso finirà
per ruotare tutta l’attività culturale della
vita cittadina, specialmente a partire dal
cambio di sede, avvenuto nel 1880 con il trasferimento
a S. Fantin, nelle sale Apollinee
del Teatro La Fenice. Nel 1897 il Liceo, che
intanto ha raggiunto il traguardo dei 100
allievi, si trasferisce nella sua sede definitiva,
il Palazzo Pisani a S. Stefano, un edificio
terminato nel 1728 su progetto del padovano
Girolamo Frigimelica, autore anche
del progetto originale di Villa Pisani a Stra.
Nel 1915 è pareggiato ai Regi Conservatori.
Scoppia intanto la Grande Guerra. Dopo
Caporetto il Liceo interrompe l’attività
didattica, come farà l’Università, che viene
trasformata in rifugio antiaereo. La ripresa è
lenta, ma sicura, il Liceo cresce. Durante la
seconda guerra mondiale il Liceo, grazie
all’interessamento del suo nuovo direttore,
il compositore veneziano G.F. Malipiero
687
(1882-1972), diventa Conservatorio con la
legge 3 giugno n. 729 del 1940 che ne sancisce
la trasformazione in Regio Conservatorio
di Musica, con effetto dal 16 ottobre 1940.
Negli anni Sessanta il Conservatorio annette
una Scuola media (ottobre 1963) e poi,
per far fronte alla richiesta di alfabetizzazione
musicale più generalizzata, sono realizzate
tre sezioni staccate a Padova, Castelfranco
e Vicenza che con il crescere esponenziale
della popolazione scolastica avranno,
in seguito, una propria autonomia.
.Elezioni politiche. Si vota il 5 novembre e
il 12 si va al ballottaggio.
.Il Comune decide che la Calle de l’Ascension,
dietro l’Ala Napoleonica, diventi
un pantheon all’aperto degli eroi della rivoluzione
veneziana del 1848-49 e in genere di
chi lottò contro gli stranieri dominatori. La
prima lapide con ritratto in bronzo ad essere
murata sulla parete dell’Ala Napoleonica
è quella di Giuseppe Sirtori (1876); seguiranno
le lapidi di Francesco Avesani (1880),
Giovanni B. Varè (1887), Jacopo Castelli
(1890). Sulla parete opposta sono murate le
lapidi di Isacco Pesaro Maurogonato (1894),
Alessandro Poerio (1916), i fratelli Attilio ed
Emilio Bandiera insieme a Domenico Moro
(1916), il gruppo di ufficiali napoletani che
accorsero in laguna per difendere Venezia,
Guglielmo Pepe, Cesare Rossarol, Enrico
Cosenz, Carlo Mezzacapo (ma a Venezia
combatte anche il fratello Luigi), Girolamo
Ulloa (1925), i tre patrioti morti a Mantova
(7 dicembre 1852) Giovanni Zambelli, Angelo
Scarsellini e Bernardo Canal (1952), e
Lajos Winkler [v. 2002]. Nella stessa callepantheon
verso la laguna, sulla parete di un
albergo ci sono tre targhe: una ricorda Silvio
Pellico, patriota italiano e scrittore, che a Venezia
fu processato e che qui «in lieto sodalizio
alloggiò sulla via del martirio» nel settembre
del 1820, un’altra (posta nel 1911)
riporta che qui morì (4 gennaio 1880)
Anselmo Feuerbach pittore, un’altra ancora
(posta nel 1962) celebra la memoria dello
scrittore e patriota polacco che con Venezia
nulla sembra abbia a che fare a parte le idee
di libertà trasmesse dalle sue opere. Molti
di questi personaggi sono ricordati da altre
targhe. Ancora Pellico da una posta nel
1916 nel piazzale d’approdo del Cimitero di
S. Michele, dove fu per breve tempo relegato
prima di essere trasferito allo Spielberg.
Guglielmo Pepe e Alessandro Poerio sono
immortalati in una targa posta al civico
167/A del Sotoportego dei Dai, la casa che
Pepe abitò durante la rivoluzione veneziana
e dove Poerio, suo ospite, morì a causa
delle ferite riportate in una sortita. I fratelli
Bandiera sono celebrati (dal 1905) da una
targa in Campo della Bragora o Bandiera e
Moro al civico 3610: «qui nacquero i fratelli
Attilio ed Emilio Bandiera del patrio risorgimento
con Domenico Moro precursori
vittime gloriose caduti a Cosenza il XXV luglio
da un’altra targa posta in Fondamenta
della Tana al civico 2077: «qui nacque Domenico
Moro nella cospirazione e nel martirio
compagno ai fratelli Bandiera». Ancora
i Bandiera e Moro sono ricordati da una
lapide sul lato destro del Palazzo Da Lezze
sulla Fondamenta de la Misericordia. Enrico
Cosenz è celebrato anche da una targa
in Campo S. Provolo al civico 4710 la quale
ci ricorda che egli «nella gesta eroica del
devozione alla patria qui fu maestro di
arte militare ai generosi della resistenza
memoranda». Carlo Mezzacapo è ricordato
da un’altra targa posta a Palazzo Mocenigo,
dove durante la rivoluzione veneziana del
1848-9 c’era il comando degli artiglieri che
egli dirigeva.
1877
.28 aprile: muore all’età di 76 anni il patriarca
Giuseppe Luigi Trevisanato. Gli succede
il trevigiano Domenico Agostini che
papa Leone XIII eleverà al rango di cardinale
nel concistoro del 27 marzo 1882.
.Una targa al civico 922 di Campo Santo
(di fianco a S. Simeone Grando) ricorda il
veneziano «Pietro Tonassi, sommo nel contrappunto,
compositore illustre degli strumenti
ad arco, suonatore esimio, dotti insegnamenti
largì, cittadino virtuoso il 4 novembre
1877 qui moriva».
.Il nuovo podestà è Giobatta Giustinian
(1877-78), che aveva coperto la stessa carica
dal 1866 al 1868.
688
.1-2 dicembre: primo storico sciopero
dei gondolieri contro l’introduzione della
navigazione a vapore sul Canal Grande.
.2 dicembre: viene a Venezia il compositore
russo Cajkovskij, che si ferma fino al 16
dicembre all’Hotel Londra Palace, sulla Riva
dei Schiavoni, e qui compone la sua Quarta
sinfonia. Nel 1982 il Comune pone una targa
marmorea che ne ricorda il soggiorno.
.Francesco Scipione Fapanni pubblica un
lavoro sulle denominazioni stradali e sulle
lapidi di Venezia. Poeta e autore di novelle,
Fapanni sarà apprezzato per il romanzo storico
L’ultimo dei patrizi veneziani giudicato
«una delle più vive e piacevoli pitture della
società veneziana» sul finire della Repubblica.
1878
.9 gennaio: muore il primo re d’Italia
Vittorio Emanuele II, che aveva regnato dal
1861, e gli succede il figlio Umberto I (1878-
1900).
.24 aprile: muore Giovanni Zanardini,
medico e botanico veneziano. Lascia il suo
erbario sulla flora veneta al Museo Correr,
poi trasferito al Museo di Storia Naturale.
.24 luglio: il vaporetto della linea interna
regolare S. Marco-Lido causa un grave incidente,
sperona «una barca-traghetto colma
di passeggeri» e muoiono tre persone. Contro
i vaporetti in servizio all’interno della
città insorgono «i battellanti privati e i gondolieri,
ma anche numerosi giornalisti e
intellettuali». Oltre al collegamento cittadino,
la società di navigazione garantisce il
collegamento sin dal 1872 con Chioggia, S.
Giuliano, Fusina, Cavazzuccherina (o Jesolo)
e S. Donà di Piave.
.Il nuovo podestà è Allighieri Dante Di
Serego (1878-82). Sostituito dal regio commissario
Carlo Astengo (1882-83) ritornato
alla guida del Comune dal 1883 al 1888.
.In Piazza S. Marco si accendono i nuovi
lampioni illuminati elettricamente.
1879
.Il pittore americano James Whistler
(1834-1903) a Venezia. Verrà altre volte e ritrarrà
la città in una serie di acquerelli,
disegni, pastelli, dedicandovi anche delle
incisioni che poi donerà al Museo d’Arte
Moderna di Ca’ Pesaro. Diceva che bisogna
vedere Venezia dopo la pioggia.
.Il filosofo tedesco F.W. Nietzsche (1844-
1900) a Venezia, per il quale la città è musica,
infatti scriverà: «Quando cerco un’altra
parola per dire musica, trovo sempre e soltanto
Venezia».
.Si completa la linea ferroviaria Milano-
Venezia il cui progetto era partito nel 1837.
.Muoiono i coniugi Marianna e Angelo
Moro Lin, celebre coppia di attori che con
la loro compagnia avevano tentato di far
rinascere il teatro dialettale. Alla loro compagnia
era molto legato il teatro di Gallina.
1880
.1° marzo: entrano in funzione le nuove
banchine della Marittima, nella zona nordovest
della città (S. Marta), collegate direttamente
al sistema ferroviario. È il processo
di trasformazione più imponente che riguarda
l’aspetto produttivo, commerciale,
industriale e sociale della città, l’iniziativa
più importante presa dall’amministrazione
comunale dopo l’annessione del Veneto all’Italia
(1866). All’inizio il movimento delle
merci è di appena 40mila tonnellate, ma nel
giro di un trentennio raggiungerà i 3milioni
di tonnellate (1912), il che farà di Venezia
il secondo porto d’Italia. Lo sviluppo del
porto commerciale produrrà di riflesso una
forte espansione delle attività industriali.
.Elezioni politiche. Si vota il 16 maggio e
il 23 si va al ballottaggio.
.4 luglio: si inaugura il Museo Correr al
Fontego dei Turchi.
.3 dicembre: crolla il campanile della
Chiesa di S. Ternita.
.Allargamento della via XXII Marzo, poi
Calle Larga XXII Marzo.
.Pompeo G. Molmenti pubblica la sua
Storia di Venezia nella vita privata.
689
1881
.Muore il «poeta lirico e drammatico»
Vittorio Salmini e una lapide ricorda che egli
abitò al civico 370 in Campo de le Becarie.
.Il pittore francese Pierre-Auguste Renoir
a Venezia.
.Vincenzo Stefano Breda (un padovano
nativo di Limena) insedia a S. Elena il cantiere
navale e officina meccanica della Società
veneta per imprese e costruzioni pubbliche.
Si tratta di una fabbrica di vetture
ferroviarie, ma il tentativo di industrializzare
la zona fallirà ben presto.
.17 settembre: il primo vaporetto, battezzato
Regina Margherita, inizia le corse lungo
il Canal Grande. Gestisce il servizio la Compagnie
des bateaux omnibus de Venise.
.Il Comune fa murare due targhe in memoria
di Marco Polo [v. 1324] e diverse altre
in ricordo di altri personaggi importanti.
Una, al civico 4922 di Fondamenta Zen, dedicata
ai fratelli Nicolò e Antonio Zeno, «navigatori
sapientemente arditi dei mari nordici»
vissuti nel 1300. Un’altra, al civico 2172 in
Campo S. Polo, in onore di Adriano di
Rodolfo Balbi (1782-1848), «patrizio veneto
geografo e statista illustre». Un’altra ancora,
in via Garibaldi al civico 1643, in onore dei
navigatori Giovanni Caboto (1450-98), cittadino
veneziano dal 1476, e del figlio
Sebastiano (1480-1557). Un’altra, infine, al
Ponte Vitturi in memoria del veneziano
Gerolamo Emiliani (1481-1538) «santo patrizio
veneto, prode guerriero e apostolo di
carità, creatore degli orfanatrofi, fondatore di
spedali». La targa posta a Ca’ Da Mosto dal
Comune ricorda Alvise Da Mosto il quale
«scoprì le isole di Capoverde, mostrò ai
Portoghesi la via delle Indie». In questo anno
di celebrazioni patriottiche, la Cassa di
Risparmio fa porre una lapide, al 4218 di Rio
Terà S. Paternian, che ricorda i Manuzio:
«Aldo Pio, Paolo, Aldo II Manuzi, principi
dell’arte della stampa nel sestodecimo secolo
coi classici libri da questo luogo diffusero
nuova luce di sapienza». Per Aldo Pio
Manuzio (1450-1515) c’è un’altra lapide al
2310 di Rio Terà Secondo per ricordare che
«in questa casa, che fu d’Aldo Pio Manuzio,
l’Accademia Aldina s’accolse e di qui tornò a
splendere a popoli civili la luce delle lettere
greche». Sempre sulla stessa facciata al civico
2311 una lapide in latino celebra la famiglia
dei Manuzio.
.31 dicembre: il censimento ci dice che la
popolazione della provincia è di 356.708
abitanti [v. 1901], mentre a Venezia ci sono
132.826 abitanti.
1882
.Maggio: Triplice alleanza tra Austria,
Germania e Italia (che acquista dalla Società
Rubattino la base marittima di Assab in
Eritrea). L’alleanza ha la durata di 5 anni
con l’obbligo di reciproco aiuto, sia difensivo
che offensivo.
.2 giugno. muore Giuseppe Garibaldi e
la città gli dedicherà un monumento ai
Giardini di Castello [v. 1885].
.1° ottobre: per iniziativa del conte Piero
Venier nasce la Reale Società Canottieri Bucintoro
allo scopo di riprendere l’antica tradizione
del remo, la passione per la barca e
per la voga, che erano rimaste come sopite
durante la dominazione austriaca. Passano
pochi anni e subito la Bucintoro ‘produce’
atleti di prestigio: nel 1906, alle Olimpiadi
di Atene, l’equipaggio della Bucintoro vincerà
il titolo olimpico nella jole a quattro con
Enrico Bruna, Emilio Fontanella, Giuseppe
Poli, Riccardo Zardinoni, timoniere Cesana.
Alle Olimpiadi di Anversa (1920) Ercole
Olgeni, Giovanni Scatturin e Guido De
Filip vincono la medaglia d’oro nel due con.
Da allora, ancora altre partecipazioni alle
Olimpiadi di Berlino del 1936, di Helsinki
del 1952, di Roma del 1960, di Barcellona
del 1992, ma nessun alloro di prestigio.
.Elezioni politiche a suffragio allargato. Si
vota il 29 ottobre e il 5 novembre si va al ballottaggio.
.24 dicembre: per festeggiare il compleanno
della moglie Cosima, Richard Wagner
organizza un concerto privato alla Fenice.
.Inizia la costruzione di due dighe foranee
(Nord e Sud) del porto del Lido su progetto
elaborato da Tommaso Muti e Antonio
Contin. L’impresa era stata decisa nel
1871, per riaprire l’antica Bocca di Porto del
Lido chiusa dalla Serenissima nel 1725 perché
il fondale si insabbia frequentemente. I
690
lavori saranno completati nel 1910.
.Eugenio Cantoni (un milanese, nativo
di Gallarate) fonda il Cotonificio veneziano
con capitali italiani e stranieri.
.La Società veneta di navigazione lagunare,
fondata nel 1873, istituisce da quest’anno
un regolare servizio di battelli fra
Venezia e Lido «con orario continuato di
giorno e di notte». Istituito al Lido anche un
regolare servizio di tram a cavalli da S. Maria
Elisabetta allo Stabilimento Bagni sul
Lungomare Malamocco (poi Lungomare
Marconi) ideato e realizzato in stile liberty
dai fratelli Raffaello e Francesco Marsich.
.Muore a Milano il pittore e incisore
veneziano Francesco Hayez (1791-1882). A
Venezia una targa marmorea ricorda che
visse in Corte Rota al civico 2132.
.Si costituisce il Museo Archeologico Nazionale
di Aquileia, ubicato nella Villa Cassis,
costruita tra il 1812 e il 1825. Qui sono esposte
le collezioni che spaziano dalla statuaria
a categorie di oggetti legati alla vita quotidiana
e all’ornamento personale. Spicca la
raccolta delle gemme e delle ambre, di cui
Aquileia era il punto centrale di lavorazione
e di smistamento commerciale.
.16-20 settembre: una pioggia incessante
provoca la grande alluvione e rotta del Bacchiglione.
Anche l’Adige provoca danni
enormi. L’argine sinistro del Bacchiglione è
il primo a cedere il 17 settembre dopo 24 ore
di pioggia dirotta. Questa alluvione sarà
tenuta come esempio e paragone per tutte
quelle successive, compresa quella del 1966.
1883
.18 gennaio: a partire da questa data il
Comune di Malamocco, come recita il regio
decreto n. 1178 pubblicato nella Gazzetta
Ufficiale del 23 gennaio, viene soppresso e
aggregato a Venezia assieme a tutto il Lido,
da S. Nicolò agli Alberoni, compresa l’isola
di Poveglia e altre minori. Sembra questo il
primo atto del progetto che nel primo Novecento
porterà alla creazione della grande
Venezia.
.11 febbraio: elezioni generali amministrative.
Torna al comando del Comune il
podestà Di Serego (1883-88).
.13 febbraio: muore a Venezia nel Palazzo
Vendramin Calergi sul Canal Grande,
il compositore tedesco Richard Wagner che
a Venezia c’era stato per la prima volta nel
1858, fermandosi per 7 mesi e componendo
il 2° atto del Tristano e Isotta. Un’iscrizione
dettata da Gabriele D’Annunzio e murata
nella cinta esterna del giardino prospiciente
il Canal Grande ricorda che qui morì il
musicista. Il palazzo passerà successivamente
in mano al Comune che vi collocherà
la sede principale del Casinò. Ai Giardini
di Castello gli viene eretto un monumento
(1903), opera di Hermann Schaper.
.20 dicembre: in Campo S. Bortolomio si
inaugura il monumento a Carlo Goldoni, opera
in bronzo dello scultore Antonio Dal
Zotto (1852-1918).
.Alla Giudecca, sull’area dell’ex-Chiesa e
Convento S. Biagio, Giovanni Stucky (uno
svizzero), già proprietario di alcuni mulini
in terraferma, costruisce uno stabilimento
di macinazione grani a cilindri. La fabbrica
ha tanto successo che nel 1890 sarà necessario
costruire un edificio attiguo a quello
centrale e poi, nel marzo del 1895, Stucky
presenterà un nuovo progetto di ampliamento,
che verrà conosciuto come il Molino
Stucky; ma la Commissione all’ornato tentenna,
obbietta che ci sono troppe guglie nel
disegno di Ernst Wullekopf, architetto di
Hannover, che il complesso non s’inserisce
bene, che è in dissonanza con tutte le altre
fabbriche. Di fronte alla minaccia di Stucky
di licenziare i 187 operai il progetto passa, o
passa perché intanto il palazzo si è incendiato?
Comunque la licenza edilizia arriva
subito e nel giro di un anno il nuovo stabile
viene iniziato e portato a termine nel 1896.
Ancora incendiato in parte e ancora ingrandito,
il più bel mulino d’Italia conosce il declino
a cominciare dalla morte di Giovanni
Stucky (1910), assassinato da un suo operaio.
Il figlio, Giancarlo Stucky, non sa tenere
i ritmi del padre e ben presto la produzione
si dimezza, ma ciononostante ci sono
ancora due ampliamenti e ristrutturazioni,
uno nel 1920 e l’altro nel 1925.
691
.12 dicembre: si collauda il Ponte di S. Pietro di Castello costruito in ferro con 5 arcate e lungo
52,60m. Il ponte ne sostituisce uno fatiscente in legno. Nel 2007 il ponte verrà totalmente ricostruito
con sagoma e stile ottocenteschi da Insula, la società che si occupa del risanamento igienico ambientale
di Venezia.
.A S. Lazzaro degli Armeni un incendio distrugge la piccola chiesetta, che viene subito riedificata.
L’edificio subisce un nuovo incendio (1975), ma è prontamente restaurato (1883).
.Camillo Boito pubblica Storielle vane, una raccolta che si chiude con la novella intitolata Senso,
che avrà una grande fortuna cinematografica con Luchino Visconti nel 1954. La vicenda ci viene narrata
attraverso il ‘diario’ della protagonista, la contessa veneziana Livia, la quale, a distanza di quasi
vent’anni, decide di raccontare a se stessa, in una sorta di autoanalisi, la sua relazione con il tenente
austriaco Remigio Ruz. La passione la spinge prima all’adulterio, poi alla disperazione, infine
all’umiliazione, quando si rende conto che Remigio mira soltanto ad ottenere da lei il denaro per
poter disertare. Tradita e oltraggiata, Livia denuncia il tenente alle autorità militari austriache, che
lo condannano a morte. Gli ambienti e i paesaggi sono raffigurati sulla pagina attraverso impressioni
cromatiche che richiamano i quadri di Tiziano e del Veronese, il verde dell’acqua, le striature
dorate dei tramonti, il nero delle gondole ...
1884
.23 giugno: inaugurazione dell’Acquedotto (iniziato nel 1882) e solenne celebrazione
.
con l’installazione
di una fontana monumentale provvisoria in Piazza S. Marco. Grandi feste: Venezia è finalmente
liberata dall’atavica scarsità di acqua potabile.
Alla
Giudecca, al
posto di un terreno
usato per
coltivare carciofi,
l’inglese
Frederick Eden
fa costruire su
progetto di
Gertrude Jekyll
il Giardino
Eden, celebrato
per la sua bellezza
nell’omonimo
libro. Il
giardino è privato,
ma lo si
può osservare
segretamente
d a l l a
Fondamenta S.
Giacomo.
.Si allarga il
breve tratto di
strada che da
S. Bortolomio
conduce a
692
Campo S. Salvador e lo si chiama Marzarita (cioè piccola Merceria) due Aprile per celebrare
il 2 aprile 1849 quando la Repubblica di Manin decretò la resistenza all’Austriaco ad ogni
costo.
.Si allarga la Calle dei Frati che collega Campo S. Angelo a Campo S. Stefano.
.Si costituisce la Brigata di fanteria Venezia, che parteciperà alle campagne coloniali in
Africa (1887-88, 1895-96, 1911-12), meritandosi in quest’ultima la medaglia d’oro al valor
militare. Parteciperà poi alla prima guerra mondiale, alla seconda e alla Liberazione.
.Il vibrione del batterio del colera, scoperto l’anno precedente, viene isolato. Si attribuisce
all’acqua contaminata il principale mezzo d’infezione.
1885
.10 gennaio: muore Gianjacopo Fontana, che si era meritato una certa rinomanza con
alcune opere di divulgazione tra le quali l’illustrazione dei Cento palazzi tra i più celebri di
Venezia [1882] e la Storia popolare di Venezia [Cfr. Tassini Curiosità ... XV]..
.Giacomo Boni avvia una campagna di scavi per controllare le fondazioni del Campanile
di S. Marco.
.All’inizio dei Giardini di Castello, in fondo a via Garibaldi, si erige un monumento a
Garibaldi, opera del veneziano Augusto Benvenuti.
.Muore a Venezia Federico Moja, nato a Milano nel 1802, trasferitosi in laguna nel 1841
come insegnante all’Accademia (1845-75), poi emigrato a Dolo.
.Monumento ai Soldati di terra e di mare collocato in Campo S. Biasio, ma poi trasferito ai
Giardini di Castello, a ricordo del loro prodigarsi per l’alluvione del 1882, opera del veneziano
Augusto Benvenuti.
1886
.Elezioni politiche. Si vota il 23 maggio e il 30 si va al ballottaggio.
.Dicembre: nelle sedute dal 27 al 29 il Consiglio Comunale approva il Piano Regolatore
e Risanamento della città, che otterrà la definitiva sanzione ministeriale nel 1891. Pompeo
G. Molmenti, giovane studioso e astro nascente della politica locale e poi deputato nazionale
(nel 1890 verrà eletto alla Camera, dove rimarrà per un quindicennio circa), assume
il ruolo di defensor civitatis e fa pubblicare dalla rivista fiorentina Nuova antologia un articolo
(‘Delendae Venetiae’) in cui si scaglia contro il progetto di sventramento del Piano Regolatore:
partendo dalla considerazione delle trasformazioni che da almeno un decennio
stanno mutando il volto della Venezia «pittoresca, poetica, piena di fascino e di misteri»,
e riferendosi in particolare alla recente costruzione del Cotonificio veneziano a Santa
Marta e all’insediamento a Sant’Elena dell’industria delle carrozze ferroviarie, egli ritiene
che i progetti del Piano non rispettano la gloriosa tradizione e l’arte veneziana, sono in
aggiunta dettati dalla smania di modernizzazione e si propongono soltanto di ridurre
Venezia ad «una delle noiose e monotone città moderne». La Gazzetta, che appoggia la
Giunta moderata, coglie nelle asserzioni di Molmenti una contraddizione, là dove egli
dichiara l’intento di conciliare l’arte con la modernità e l’igiene, e così pubblica un articolo
in cui, pur riconoscendo la necessità di rispettare il passato glorioso di Venezia, ribadisce
di non condividere la rigida opposizione di Molmenti al Piano, dato che anche la
viabilità e l’igiene hanno le loro esigenze. Molmenti allora invia una lettera al giornale,
nella quale egli dichiara che le calli non devono essere allargate, in quanto «la bellezza dei
grandi monumenti di Venezia risalta proprio perché essi appaiono improvvisamente
dopo che si è sbucati da una rete di fitte calli». Di ciò il giornale approfitta per criticare
l’esagerazione di quanti affermano che urbanisticamente Venezia è intoccabile. Interviene
nel dibattito il critico d’arte Camillo Boito, presidente della Commissione che aveva varato
il Piano, il quale afferma di aver girato per la città dalle ultime case di Castello alle
ultime di Cannaregio, cacciando il naso dappertutto, specialmente dove una calle puz-
693
zolente, o una fetida catapecchia sono minacciate
di allargamento o di demolizione e
di aver concluso che il Comune ha, nei suoi
quaranta progetti, 4/5 di ragione, a dir
poco, ed 1/5 di torto. Intransigente nella
salvaguardia artistica della città, Molmenti
rappresenta la Venezia tradizionalista di fine
secolo, quella Venezia, a detta di alcuni,
ancora prigioniera della sua «immagine
riflessa», immobile nella contemplazione
del proprio glorioso passato. La sua posizione
verrà premiata dai veneziani che lo
eleggono (1889) consigliere comunale.
.Iniziano e saranno ultimati nel 1892 i
lavori di riattamento del Porto di S. Nicolò
(escavazione del canale e costruzione delle
dighe foranee), che era stato abbandonato
da due secoli e che adesso viene collegato
alla Marittima, la quale sarà intanto ampliata
e dotata di varie strutture, come il
porto franco (aperto nel giugno del 1892), i
magazzini generali (marzo 1896), la linea ferroviaria
fino alla banchina del porto (ottobre
1897), un deposito per il petrolio. Una
statistica del 1896 collocherà il porto di Venezia
al secondo posto dopo Genova. Nel
Novecento il porto subirà sempre nuovi
ampliamenti, finché non si sdoppierà in
Porto passeggeri alla Marittima e Porto industriale
e commerciale a Marghera.
1887
.20 marzo, domenica: Gianpietro Talamini
fonda Il Gazzettino. Le prime copie
escono dalla piccola tipografia di Corte Minelli
a S. Fantin, a pochi passi dal Teatro La
Fenice. Talamini, giunto a Venezia dal Cadore,
esattamente da Vodo, sarà il direttore
del Gazzettino fino alla morte, avvenuta nel
1934 a 91 anni. Al tempo in cui il giornale
nasce, a Venezia e nel Veneto c’è una concorrenza
agguerrita di diversi quotidiani. A
Venezia il più importante è la Gazzetta, che
si pubblica da oltre un secolo. Poi ci sono Il
Tempo, L’Adriatico, La Venezia e La Difesa. A
Udine (non ancora divenuta autonoma) si
pubblicano tre quotidiani: Il Giornale del
Friuli, Il Friuli Cattolico e La Patria del Friuli.
Tre anche i quotidiani veronesi: L’Arena,
L’Adige e Verona Fedele. Due quelli vicentini
e altrettanti i padovani, L’Euganeo e Il
Veneto. A Rovigo c’è Il Polesine, a Treviso Il
Progresso, a Belluno La Gazzetta di Belluno,
in Cadore L’Alpigiano. Di fronte a questa
concorrenza, Talamini gioca dapprima sul
prezzo: gli altri quotidiani si vendono a 5
centesimi, lui propone il Gazzettino a 2 per
la città di Venezia, e 3 per le altre zone della
regione. Poi agisce sui contenuti: se gli altri
giornali concorrenti vendono poche copie,
osserva, è perché insistono troppo con la
politica, hanno un tono culturale troppo
elevato e mettono pochissima cronaca nera.
La ricetta del Gazzettino diventa vincente
(cronaca locale, vita quotidiana, delitti e
processi, romanzi a puntate) ed è felicemente
riassunta nello slogan adottato: «Il
nostro giornale, benché piccolo, pubblicherà
ogni giorno molte cose». Tre sono i pilastri
del giornale al suo esordio: un amministratore,
un direttore e un redattore. A loro
si affiancano una miriade di cronisti improvvisati
e volontari, che portano le notizie
e i fatti di cronaca in Corte Minelli, ricevendo
di volta in volta un compenso per le
loro prestazioni. Il successo viene garantito
anche da una capillare rete di vendita che
già dal primo numero conta su 1.200 abbonati
che Talamini è riuscito a convincere.
Pochi anni e Il Gazzettino inizia la sua penetrazione
in terraferma, con una rete di uffici
aperti nelle varie province. All’inizio del
Novecento il giornale stampa 30mila copie,
una tiratura superiore, da sola, alla somma
delle vendite degli altri giornali dell’intera
area triveneta messi assieme. Cresce lo sviluppo
aziendale e 11 anni dopo la fondazione
(7 agosto 1898), il giornale trasloca in
quella che diventerà la sede storica di Ca’
Faccanon in Merceria dove non solo si
stampa, ma si tengono convegni, dibattiti,
commemorazioni. Lì Il Gazzettino rimarrà
fino al 1977, per poi passare in terraferma,
a Mestre, nella sede di via Torino, dove ci
sono gli spazi necessari di cui un giornale
moderno ha bisogno.
.1° maggio: inaugurazione del monumento
a Vittorio Emanuele II, re d’Italia, sulla
Riva dei Schiavoni, opera dello scultore Ettore
Ferrari, fusa da Alessandro Nelli. Presenziano
alla cerimonia il re Umberto I e la
regina Margherita.
.3 aprile: muore il pittore veneziano
Luigi Querena nato il 31
maggio del 1824. È un figlio d’arte.
Mette sulla tela l’epopea veneziana
del 1848-49.
.12 giugno: muore il pittore
veneziano Giacomo Favretto
(1849-87) mentre le sue opere
trionfano alla Biennale e il suo
nome diventa famoso. Ha 38 anni.
La sua carriera di pittore è
scandita da almeno tre fasi:
descrizione aneddotica e popolare
della vita di Venezia, pittura di
interni e poi di genere, ricercando
preziosi effetti di luce. Aveva frequentato
l’Accademia, dove verrà
scoperto un suo busto (1890),
opera di Urbano Nono, mentre il
piedistallo è di Pellegrino
Oreffice. A ricordarlo anche una
targa murata (1901) sulla facciata di casa
Favretto sul Canal Grande.
1888
.Conclusione dei lavori di costruzione
della diga nord del Lido secondo le innovazioni
suggerite da Paleocapa.
.Il critico d’arte americano Bernhard Berenson,
autore di importanti studi sul rinascimento,
comincia la sua carriera a Venezia.
Ha 23 anni quando visita per la prima
volta la città, che dopo il 1947 e fino alla
morte (1959) visiterà ogni anno, confessando
in un suo diario che il suo amore per la
città cresceva di anno in anno. Tra le molte
opere scritte sull’Italia c’è The Venetian
Painters of the Renaissance (1894).
.Sulla Fondamenta dei Cereri all’Angelo
Raffaele viene fondato l’Educatorio Rachitici
Regina Margherita, che all’inizio del Novecento
sarà trasferito all’Ospedale al Mare
del Lido [v. 1868].
.19 novembre: Lorenzo Tiepolo (1888-
90) è il primo sindaco eletto dal Consiglio
comunale. Si pone così fine al breve periodo
del facente funzioni Battista De Marchi.
694
1889
.Cesare Augusto Levi istituisce la sezione
archeologica del museo provinciale di
Torcello come Museo dell’Estuario. Le opere
esposte sono di origini diverse (paleovenete,
greche, etrusche e romane), ma provengono
tutte dall’estuario.
.Il tedesco Arturo Junghans rileva la fabbrica
di orologi, che era sorta nel 1878 alla
Giudecca. Per l’ampliamento della fabbrica,
l’imprenditore sacrificherà la piccola
Chiesa di S. Angelo. Annessa ad un modesto
convento fondato dai Carmelitani all’inizio
del 16° sec., la Chiesa di S. Andrea [v. 1555]
sarà chiusa nel 1919 perché bisognosa di
restauri. Riaperta al culto il 29 ottobre 1933
sarà demolita nel 1943 per consentire l’ingrandimento
dello stabilimento Junghans.
.Mariano Fortuny y Madrazo, uno dei
personaggi più creativi del tempo, figlio di
un grande pittore, viene a Venezia, acquista
e restaura il palazzo Pesaro di S. Beneto,
detto anche Palazzo degli Orfei perché scelto
nel 1786 come sede della Società Filarmonica
Apollinea, passata poi nelle sale del
Teatro La Fenice. Qui raccoglie le sue opere,
frutto della sua geniale attività di artista
(pittore, fotografo, scienziato, scenografo).
Tra i primi a sperimentare le diapositive colorate,
realizza ritratti fotografici e paesaggi
di carattere naturalistico, rivoluziona le
scenografie teatrali della Fenice di Venezia
e di altri teatri, rivoluziona i sistemi di illuminazione
del palcoscenico e allestisce l’intero
ciclo wagneriano dell’Anello dei Nibelunghi
in un unico spettacolo. Le sue stoffe,
celebrate da Proust nella sua Recherche (...
vesti o vestaglie ... fatte da Fortuny su antichi
disegni veneziani ...), vengono, ancora
nel 21° sec., realizzate, sulla base dei disegni
originali, dalla fabbrica veneziana Tessuti
Artistici Fortuny Spa che si trova alla
Giudecca. Mariano muore nel suo palazzo
nel 1949, ma sarà seppellito nel Cimitero
del Verano a Roma. Sua moglie, Henriette
Fortuny donerà alla città il palazzo, che
diventerà il Museo Fortuny.
.Virginia Missan, vedova di Ippolito
Caffi, dona ai Musei Civici Veneziani 160
dipinti del marito (conservati a Ca’ Pesaro)
695
e centinaia di disegni (conservati al Museo
Correr).
.12 dicembre: una targa collocata sul
muro di Ca’ Rezzonico dalla parte del Rio
S. Barnaba ricorda che qui morì il poeta
inglese Robert Browning (1812-1889).
1890
.Il nuovo sindaco è Riccardo Selvatico
(1890-95). Con lui si riflette sulla politica
della Giunta veneziana un problema a carattere
nazionale, cioè quello dei difficili
rapporti tra Stato e Chiesa sorti dopo l’annessione
di Roma al Regno d’Italia: il
nuovo podestà interpreta in maniera forse
troppo rigida il principio laico di libera
Chiesa in libero Stato, cosicché abolisce la
preghiera nelle scuole e rende facoltativo
l’insegnamento della religione.
.Luglio: entra in funzione la centrale a
vapore situata in Corte Morosina (presso S.
Luca) per l’illuminazione elettrica di Piazza
S. Marco e della zona limitrofa. Gestisce il
servizio la Società di illuminazione elettrica
di Venezia, che si era costituita il giorno 8
ottobre 1889 per sostituire quella a gas, realizzata
nel 1839 al posto dei fanali ad olio,
installati a partire dal 1730. La società aveva
fatto degli esperimenti (1887) alla Giudecca
e aveva illuminato il lampadario del Teatro
La Fenice grazie a una centrale a vapore sistemata
in Corte Barozzi, a S. Moisè. Nel
1892 anche il Viale S.M. Elisabetta al Lido
sarà illuminato elettricamente per tutta la
durata della stagione balneare (1° giugno-30
settembre). Nel 1902 l’impianto sarà esteso
a gran parte del Centro storico finché non
subentrerà una nuova società, la Cellina, che
cederà gli impianti (1938) alla Sade (Società
Adriatica di Elettricità), che poi con la nazionalizzazione
del servizio (1962) diventerà
Enel (Ente Nazionale Energia Elettrica).
.10 novembre: elezioni generali amministrative
a base allargata. L’allargamento della
base elettorale favorisce l’avvento al potere
di una coalizione di liberali progressisti,
vista con favore anche dal nascente socialismo.
Si forma, sotto la direzione del sindaco
Riccardo Selvatico, una Giunta di ‘centrosinistra’,
cioè un accordo tra moderati e progressisti,
con una notevole apertura sociale
(1890-95). La Giunta Selvatico affronta subito
problemi molto importanti, anzitutto
quello dell’abitazione con la costruzione
delle prime ‘case sane, economiche e popolari’,
definisce quindi il Piano Regolatore
(1891), diminuisce il carico tributario per le
classi più disagiate, istituisce le prime scuole
professionali, sostiene la formazione della
prima Camera del Lavoro e promuove la
creazione della Biennale di Venezia (1895).
.Elezioni politiche. Si vota il 23 novembre
e il 30 si va al ballottaggio.
1891
.27-29 dicembre: il Consiglio comunale
approva il Piano Regolatore e Risanamento e
si fronteggiano subito due tendenze rappresentate
dai novatori (sostenitori ad
oltranza del nuovo) e dai conservatori
(difensori del passato), o meglio tra chi
vuole Venezia città-museo aperta al turismo
e chi vuole trascinarla in nuove esperienze
e nuove possibilità economiche facendola
uscire dall’isola. Nel 21° sec. si
saprà chi avrà ragione: la città moderna che
esce dall’isola per ritrovare se stessa ritornerà
in laguna sconfitta e depressa ...
.31 dicembre: muore il patriarca Domenico
Agostini all’età di 66 anni e la sede
rimarrà vacante (1891-1893).
1892
.Il pittore francese Eugène Boudin, uno
dei padri dell’impressionismo, a Venezia.
.1° giugno: la Camera di Commercio
apre il proprio Deposito franco (luogo dove
le merci si possano manipolare) agli Squeri,
fra la banchina di S. Marta e l’estremità
occidentale delle Zattere.
.20 settembre: si inaugura il monumento a
Paolo Sarpi in Campo S. Fosca, opera dello
scultore Emilio Marsili, proprio di fronte
all’ingresso della chiesa il che sarà motivo
di attrito con il mondo cattolico.
.Elezioni politiche. Si vota il 6 novembre e
il 13 si va al ballottaggio.
.26 novembre: approvazione dello statuto
della Camera del Lavoro di Venezia, una
delle prime Camere del Lavoro italiane.
.Il pittore bolognese Mario de Maria si
trasferisce a Venezia e adotta lo pseudoni-
696
mo Marius Pictor. Grande sperimentatore,
ricerca e applica nei suoi quadri sempre
diverse tecniche pittoriche. Progetta il primo
padiglione italiano alla Biennale dove
avrà una personale nel 1909 e una retrospettiva
nel 1920. Nel 1905 perde la figlia
Silvia e poi costruisce (1911-13) e dedica
proprio a lei la casa alla Giudecca, detta dei
tre Oci, «per i tre grandi finestroni ogivali
che si aprono sulla fronte e che vogliono
rappresentare le occhiaie tristi dei tre superstiti,
i coniugi de Maria e il figlio Astolfo».
1893
.13 febbraio: il Tassini scrive nelle sue
Curiosità veneziane che si spera in una riforma
della legge sulla prostituzione perché le
meretrici invadono tutti i luoghi pubblici e
si comportano con poca decenza.
.Il Comune, guidato da intenti igienicosociali,
istituisce la Commissione per le case
sane, economiche e popolari, che nel 1910 sarà
trasformata in Istituto autonomo per le case
sane ed economiche.
.19 aprile: il sindaco Riccardo Selvatico
firma una delibera che istituisce «una
Esposizione biennale artistica nazionale, da
inaugurarsi il 22 aprile 1894 [...] a ricordo
delle nozze d’argento delle LL.MM. Umberto
e Margherita». La scadenza non viene
rispettata e si assegna ad una commissione
di stilare il progetto definitivo: viene abbandonata
l’idea nazionale per sposare
quella internazionale e così con la delibera
del 30 marzo 1894 si firma l’atto di nascita
della Biennale di Venezia [v. 1895].
.22 aprile: si festeggiano anche a Venezia
le nozze d’argento dei reali (Umberto I e
Margherita di Savoia) con illuminazione
della Piazza e della Piazzetta dove si alternano
due bande, mentre i teatri sono illuminati
a giorno.
1894
.30 marzo: il Consiglio comunale preso
atto che non si può rispettare la scadenza di
apertura della prevista esposizione d’arte,
assume le prime decisioni da adottare per
l’effettiva apertura dell’anno successivo: sistema
degli inviti per la partecipazione degli
artisti; sezione riservata agli artisti stranieri;
ammissione di artisti italiani non invitati
affidata alla selezione di una giuria.
Come segretario generale si sceglie Antonio
Fradeletto, economista e letterato, che
nelle salette del Caffè Florian aveva elaborato,
assieme al sindaco Riccardo Selvatico
e al filosofo Giovanni Bordiga, il progetto
di Venezia capitale mondiale dell’arte appena
qualche anno dopo una riuscita esposizione
nazionale di pittura e scultura in laguna
(1887). La sede dei lavori è la saletta
della Biblioteca del Comune.
.1° maggio: in città ha luogo un duello
fra il dott. Enrico Tedeschi e il giornalista
Ferruccio Macola proprietario della
Gazzetta di Venezia che aveva acquistato nel
1888 abbandonando il Secolo XIX.
.2 maggio: ancora un duello dopo quello
di ieri fra lo studente Galli e Macola
medesimo: «Quest’ultimo in ambidue
rimase vincitorre. Qui ci sia permesso
un’osseervazione. I duelli sono proibiti dal
Codice Penale. Ora come va che si compiono,
annunziati anche qualche giorno
prima, in barba all’autorità» [Tassini
Curiosità ... XXVI].
.24 novembre: fa il suo ingresso a Venezia,
dopo la sede vacante (1891-1893), il
nuovo patriarca, Giuseppe Melchiorre Sarto,
nominato nel 1893 e contestualmente
elevato al rango di cardinale. Era il secondo
di dieci figli in una famiglia modesta: il
padre, Giovanni Battista Sarto, era fattore e
la madre Margherita Sanson sarta. Aveva
studiato nel seminario di Padova ed era
stato ordinato prete nel 1858, quindi assegnato
come cappellano a Tombolo (1858-
67). In seguito diventa parroco a Salzano
(1867-75), poi direttore del seminario di
Treviso (1875-84) e infine vescovo di Mantova
(1885-94). La Giunta non invia alcun
rappresentante all’insediamento (1894)
del nuovo patriarca e ciò causa un contrasto
con i cattolici che decidono allora di
scendere in politica, alleandosi con i moderati,
il che favorirà, nelle successive elezioni
del 1895, la formazione di una Giunta
conservatrice che godrà del pieno appoggio
dell’autorità religiosa veneziana, ma
anche della Curia romana, quando il
patriarca Sarto diventerà papa (1903-14). A
697
Venezia il patriarca sarà un accanito sostenitore
del quotidiano cattolico veneziano
La Difesa e con il nuovo sindaco Filippo
Grimani (1895-1919) darà l’avvio con successo
alla concertazione tra clericali e
moderati, ovvero alla presenza dei cattolici
nella vita pubblica in unione ai moderati.
Grazie a questa intesa in città saranno
ripristinati, dopo l’abolizione voluta dal
sindaco Selvatico (1890-95), il catechismo
nelle scuole elementari, il crocefisso negli
ospedali, le feste votive. Nei suoi anni di
permanenza a Venezia (1894-1903) Sarto
celebrerà l’ottavo centenario della consacrazione
della Basilica di S. Marco (8 ottobre
1894) e il Congresso eucaristico italiano
(1897).
.16 dicembre: muore a Venezia Pompeo
Marino Molmenti (1819-94). Nato a Motta
di Livenza (TV) si era trasferito a Venezia
nel 1834 per studiare all’Accademia di cui
sarà docente dal 1851, venerato dai suoi allievi.
Impegnato nell’arte sacra, distintosi
come ritrattista, Molmenti è l’autore di un
dipinto (L’arresto di Filippo Calendario) con il
quale, appena trentenne, avvia la svolta
verso il realismo della pittura veneziana.
.Muore a Venezia il pittore milanese Guglielmo
Stella (1828-94) a Venezia fin dall’infanzia,
prima a S. Croce e poi a Dorsoduro.
1895
.30 aprile: alla presenza del re Umberto I
e di Margherita di Savoia s’inaugura solennemente
ai Giardini di Castello la Prima
Esposizione Internazionale d’Arte della Città di
Venezia (poi Biennale Internazionale d’Arte).
L’esposizione si realizza ai Giardini di Castello
nel Palazzo Pro Arte (poi Padiglione
Italia), eretto su progetto di Enrico Trevisanato,
mentre la facciata posticcia è del pittore
Marius Pictor. Alla mostra, che si conclude
il 22 ottobre, sono stati invitati i maggiori
artisti italiani (129) e stranieri (156),
ma viene lasciato spazio anche alle opere di
pittori e scultori italiani non invitati. In
tutto sono esposte 516 opere. Presidente il
sindaco Riccardo Selvatico, segretario generale
Antonio Fradeletto, che interviene
nella selezione degli artisti e negli allestimenti.
L’esposizione s’impone subito come
grandissimo evento internazionale: ci sono
artisti in rappresentanza di 13 paesi stranieri
oltre all’Italia: Austria, Belgio, Danimarca,
Francia, Germania, Gran Bretagna, Norvegia,
Olanda, Russia, Spagna, Svezia, Svizzera,
Ungheria. Alla chiusura, Gabriele
D’Annunzio legge L’allegoria dell’autunno. Si
conteranno 224.327 visitatori.
I premi in palio sono diversi: il Premio Città
di Venezia va a Francesco Paolo Michetti, il
Premio del Governo a Giovanni Segantini, ma
l’opera che suscita il maggior clamore, per
l’argomento ritenuto scabroso (cinque donne
nude attorno ad una bara) è il Supremo
convegno di Giacomo Grosso (artista famoso,
professore all’Accademia Albertina di Torino),
che vince il Premio referendum popolare,
istituito a fine rassegna. Il Premio Provincia di
Venezia va a Max Liebermann; il Premio
Cassa di Riparmio di Venezia a Julius Paulsen;
il Premio internazionale di Murano a James
Whistler. Il Premio Lega fra gli insegnanti di
Venezia va al veneziano Pietro Fragiacomo.
Prima della chiusura dell’Esposizione si istituiscono
altri premi sponsorizzati dal barone
Raimondo Franchetti. I premiati sono
tutti artisti che operano a Venezia: Ettore Tito,
Cesare Laurenti e Alessandro Milesi.
Gli anni in cui nasce la Biennale sono anni
di crisi per Venezia, non più Serenissima
capitale, ma decaduta città di provincia, la
cui maggioranza degli abitanti è a livello di
sussistenza. Da qui l’interesse a rilanciare il
mito di Venezia, innestando nel tradizionale
tessuto antiquariale e artigianale l’occasione
per un nuovo mercato dell’arte contemporanea,
che fosse di verifica e di stimolo
ai produttori e attirasse nello stesso tempo
un nuovo turismo qualificato e soprattutto
straniero. Aperta ai Giardini nel 1895
con il solo Palazzo dell’Esposizione, la Biennale
si svilupperà gradatamente e sistematicamente.
All’inizio le opere sono collocate
senza distinzione di nazionalità all’interno
del Palazzo dell’Esposizione. In seguito, si
sentirà il bisogno di raggruppare le opere di
ciascuna nazione in singole sale separate.
Più tardi ancora si desidererà per ciascuna
di queste sale un’impronta propria, e quindi
si interesseranno gli artisti a decorarle secondo
il gusto e lo stile dei diversi paesi, fin-
698
ché il Palazzo dell’Esposizione non si dimostrerà
insufficiente a dare ospitalità a tutte le
nazioni le quali, per presentare la loro produzione,
decideranno di costruire all’interno
della Biennale le proprie sedi. Maturerà
così l’idea di edificare padiglioni per i singoli
paesi partecipanti e dentro un folto parco
nasce la Cittadella dell’Arte. Comincia il
Belgio nel 1907 (padiglione trasformato nel
1948) e seguono Gran Bretagna (1909), Ungheria
e Germania (1912), Svezia e Francia
(1914), Russia (1930), poi Stati Uniti e altri
fino alla Corea del Sud (1995). La Biennale
rimarrà, oltre che la più vecchia, anche la
più importante ed autorevole rassegna internazionale
di arte contemporanea e documenterà,
talvolta in anticipo, talaltra in
ritardo, i più significativi movimenti della
ricerca espressiva. In seguito, grazie al suo
successo, allargherà la sua attività ad altre
discipline come la Musica (1930), il Cinema
(1932), il Teatro (1934), l’Architettura (1976) e
la Danza (1998).
.Elezioni politiche. Si vota il 26 maggio e
il 2 giugno si va al ballottaggio.
.28 luglio: l’intesa fra cattolici e forze conservatrici,
evento d’avanguardia che anticipa
di una decina d’anni l’analoga svolta
politica che si verificherà a livello nazionale,
rovescia a Venezia la situazione politicoamministrativa:
dalle elezioni, infatti, esce
una nuova maggioranza: Filippo Grimani,
la cui famiglia vanta tre dogi (Antonio, Marino
e Pietro) viene eletto sindaco e diventa
il dominatore della scena polica locale per
oltre un ventennio. Al Lido finiscono i lavori
alla diga sud iniziati nel 1889.
.Sigmund Freud viene a Venezia per una
vacanza ristoratrice.
1896
.Su suggerimento di Paleocapa si eseguono
numerose rettifiche del percorso
del fiume Brenta. Iniziata nel 1324, l’opera
di deviazione dalla laguna delle acque
del fiume è terminata. Sono stati impiegati
574 anni. Il fiume nasce come emissario,
dai laghi di sorgente termale di Levico e
di Caldonazzo, attraversa le province di
Trento, Vicenza, Padova e Venezia e sfocia,
dopo 175 chilometri, a Brondolo.
.1° marzo: entrano in esercizio a Santa
Marta i Magazzini generali comunali (luogo
di sola custodia delle merci). L’attivazione
è favorita da una cordata lombardo-veneta
che comprende i cantieri Breda, il cotonificio
Cantoni, e il lanificio Rossi.
.9 luglio: il cinema approda a Venezia
con i rappresentanti dei fratelli Lumière
che danno una pubblica dimostrazione
della nuova arte inventata l’anno precedente.
Il primo spettacolo si tiene al Teatro
Minerva a S. Moisè [v. 1996] e poi due mesi
di repliche, con proiezione di cortometraggi
girati a Venezia sui piccioni, sulle gondole
(con macchina da presa ferma) e sui
vaporetti (in laguna s’inventerà il primo filmato
con macchina da presa in movimento,
piazzandola su un vaporetto). Il cinema
farà furore e ben presto anche il Teatro
Malibran e il Teatro Rossini si convertiranno
alla moda. Una targa murata cento anni
dopo al civico 2244 ricorderà che qui, dove
sorgeva il Teatro Minerva, già San Moisè,
ebbe luogo la prima proiezione cinematografica
a Venezia. Numerosissimi saranno i
cinematografi veneziani come scrive Gianfranco
Spinazzi nel suo Foghera a Venezia
(2001): ACCADEMIA (chiuso), ARSENALE
(convertito in Teatro Piccolo Arsenale della
Biennale), CENTRALE (in Piscina Frezzeria a
S. Marco, poi Ristorante Centrale Lounge),
EDISON (quasi in Campo S. Zulian, il cinema
più piccolo di Venezia, chiamato prima
TIRANA, quindi PISTOIA e infine RITZ, diventato
negozio per turisti), EL VECIO (così detto
perché preferito dalle persone anziane,
cioè il Cinema Santa Margherita diventato
l’Auditorium dell’Università Ca’ Foscari),
GARIBALDI (cinema di serie zeta in Via Garibaldi
a Castello), GIORGIONE (poi Cinema
Multisala), IMPERIALE (in Campo S. Polo,
poi tipografia, quindi trasformato in negozi),
ITALIA (maestoso ed elegante in Strada
Nova a Cannaregio, già teatro, poi utilizzato
dall’Università Ca’ Foscari), MALI-
essere teatro), MASSIMO (era la Scuola
Grande di S. Teodoro, in Campo S. Salva-
699
dor, poi sala di esposizione e concerti),
MODERNO (in Campo S. Margherita, poi
supermercato), NAZIONALE (in Lista di Spagna
a Cannaregio poi Albergo Nazionale e
in parte Pizzeria), OLIMPIA (in Campo S.
Gallo, a un tiro di schioppo dalla Piazza,
poi contenitore dove si cantano canzoni
per turisti), PROGRESSO (in Strada Nova, poi
supermercato), ROSSINI (già Teatro San Beneto,
tristemente chiuso in attesa di restauro
per esser trasformato in Multisala e in
parte supermercato), S. APONAL (in Campo
S. Polo), S. MARCO (poi diviso in Libreria
Mondadori e Bar-ristorante e negozio di
moda), SAVONA
(già SAVOIA, poi Hotel
Bisanzio). Destinati alle ‘prime visioni’ il S.
Marco, il Rossini, il Malibran e il Giorgione.
Poi ci sono i cinematografi gestiti dalle
parrocchie sia in Centro storico che nelle
isole, molto frequentati da chi non ha i
soldi per andare al Cinema, e quelli sorti al
Lido di Venezia di cui è rimasto soltanto
l’ASTRA.
1897
.Elezioni politiche. Si vota il 21 marzo e il
28 si va al ballottaggio.
.2a Biennale d’Arte (22 aprile-31 ottobre).
Presidente il sindaco Filippo Grimani, segretario
Antonio Fradeletto. I paesi partecipanti
salgono da 14 a 17: le tre novità sono
rappresentate da Giappone, Scozia e Usa.
Mostra speciale: L’arte giapponese. Il Premio
Municipio di Venezia va a due veneziani:
Alessandro Milesi ed Ettore Tito.
1898
.Si alza in Campo S. Salvador una colonna
per celebrare il 50° anniversario
della rivoluzione del 1848-49.
.Il Comune fa murare 4 targhe in città.
Una a Palazzo Marcello sul Canal Grande
in memoria di Benedetto Marcello (1686-
1739), «principe della musica sacra» veneziana.
Un’altra in Campo S. Stefano, al civico
2806/B, che ricorda il milanese Felice
Carlo Emanuele Cavallotti, al quale è intitolata
una via di Mestre (Via Cavallotti,
appunto). Di lui si sa che fu il fondatore del
Partito Radicale storico, attivo tra il 1877 e
l’avvento del Fascismo, che fu capo incontrastato
dell’estrema sinistra e che fu ucciso
in duello a Roma (6 marzo 1898) dal conte
Ferruccio Macola, direttore del giornale
conservatore la Gazzetta, che lo aveva sfidato
in seguito ad un diverbio. Il radicale
aveva tacciato di mentitore il conte, responsabile
di avere pubblicato una notizia non
verificata relativa ad una querela che egli
aveva ricevuto come deputato. Il duello si
svolge a Roma nel giardino della contessa
Cellere. Cavallotti muore raggiunto alla
bocca e alla carotide dalla sciabola dell’avversario.
Per la sua morte Giosuè Carducci
pronuncia un discorso funebre pieno di
passione all’Università di Bologna. Un corteo
di tre chilometri ne accompagna il feretro
fino al cimitero di Dagnente, sul Lago
Maggiore, dove è sepolto. La terza targa
(murata il 22 marzo) si trova sulla parete
della chiesa degli Scalzi che dà sul piazzale
della Stazione ferroviaria. Essa ricorda
«Agostino Stefani muratore da Budoia nel
Friuli, messo a morte dai nostri per ingiusto
sospetto di tradimento, quando offriva
spontaneo la vita movendo al campo nemico
per dar fuoco a una mina, Venezia redenta
tramanda ai posteri con le benedizioni
che sull’umile eroe l’assemblea del 1848
invocava». L’ultima targa viene murata al
civico 1830 del Ponte dei Barcaroli [S.
Marco]. Ricorda Paulo Fambri che partecipò
alla rivoluzione veneziana del 1848-49,
700
che diresse a Venezia La Rivista Veneta e poi
(dal 1862 al 1867) La Stampa, e a Napoli La
Patria. Fambri fu anche politico, drammaturgo
e fondatore della Scuola dei Merletti a
Burano (1872).
.La comunità inglese residente a Venezia
guidata da Sir Henry Layard acquista
un piccolo edificio in Campo S. Vio [sestiere
di Dorsoduro] per adibirlo al culto anglicano.
Si fonda così la Chiesa Anglicana Saint
George per onorare i soldati inglesi caduti
sul fronte italiano durante la prima guerra
mondiale. Il bassorilievo sulla facciata, cioè
san Giorgio che uccide il drago, è dello scultore
muranese Napoleone Martinuzzi.
.Hugo von Hofmannsthal (1874-1929),
scrittore e autore drammatico austriaco,
pubblica Der Abenteurer und die Sängerin
(L’avventuriero e la cantante) in seguito al
viaggio in Italia sulle orme di Goethe. È
un saggio di penetrante indagine psicologica
che ha come sfondo la Venezia libertina
del 18° sec. e il mondo del melodramma.
La città lagunare è per lui il simbolo
dell’ambiguo sovrapporsi di vita e
apparenza, la città della maschera, della
caducità, dell’io che viaggia alla ricerca di
se stesso, come osserva il protagonista del
suo romanzo Andreas oder Die Vereinigten
(Andrea o i ricongiunti). Il panorama veneziano
si fa addirittura fosco e sinistro in
Das gerettete Venedig (Venezia salvata), un
dramma tratto dall’omonima opera di
Thomas Otway, dove il brutale realismo
elisabettiano diventa raffinato estetismo
agitato da barlumi sinistri e grotteschi:
Venezia è una trappola dove i condannati
a morte, cuciti in sacchi, vengono
affogati in una laguna
putrida e stagnante. Nel 2002
Andrea o I Ricongiunti sarà portato
sulla scena, come Il viaggio
a Venezia, a cura di Enrico
Groppali su progetto di Luca
Fusco.
1899
.31 gennaio: muore la
duchessa Felicita Bevilacqua
La Masa. La nobildonna di origine
veronese, sposata al
generale garibaldino Giuseppe La Masa,
aveva capito che la Biennale d’Arte [v.
1895] non era aperta ai giovani artisti e
così lascia per testamento il suo palazzo
sul Canal Grande (Ca’ Pesaro) al Comune
a «favore dei giovani artisti ai quali è
spesso interdetto l’accesso alle grandi
mostre» con la clausola che l’ultimo piano
ospitasse gli studi di poveri studenti pittori:
«Lascio il mio palazzo di Venezia e la
casetta nella fondamenta [...] al Municipio di
Venezia colla condizione che non possa mai in
perpetuo essere in tutto o in parte venduta,
ceduta, né permutata e serva agli usi seguenti:
l’ultimo piano per gli studi di giovani pittori
studenti poveri concessi gratuitamente o
con tenuissime pigioni, il secondo piano nobile
da appigionarsi onde ritrarre mezzi per sopperire
alle spese di manutenzione, il primo
piano nobile e gli ammezzati dovranno servire
in tutto od in parte ad esposizione permanente
d’arti ed industrie veneziane a profitto specie
di giovani artisti ai quali è spesso interdetto
l’ingresso nelle grandi mostre, per cui sconosciuti
e sfiduciati non hanno i mezzi da
farsi avanti, e sono sovente costretti a cedere i
loro lavori a rivenduglioli ed incettatori che
sono i loro vampiri ...». L’Opera Bevilacqua
La Masa, così si chiama in origine, poi Fondazione
Bevilacqua La Masa, si presenta fin
dagli esordi come una istituzione pensata
e voluta per dare spazio e per sostenere le
ricerche artistiche più giovani e innovative.
Già dal 1901 gli artisti iniziano ad
occupare le stanze del palazzo, gli atelier.
Nel 1902, poi, il Comune vi insedia la Galleria
Internazionale d’Arte Moderna, mentre
l’attività espositiva, ovvero la prima
mostra Collettiva dei Giovani – l’appuntamento
istituzionalmente più rilevante –
comincia nell’estate del 1908 con Nino
Barbantini, primo segretario, rampante
23enne, che fa diventare l’Opera uno dei
centri più vivaci e originali della ricerca
artistica veneziana e nazionale, dando inizio
alla grande stagione di Ca’ Pesaro che
durerà fino al 1920 ed avrà protagonisti
come Gino Rossi, Arturo Martini, Felice
Casorati e Umberto Boccioni. L’attività
dell’Opera Bevilacqua La Masa subirà
due interruzioni in corrispondenza con le
701
due guerre mondiali. Nel 1949, poi, Ca’
Pesaro, destinato a diventare in parte
sede del Museo di Arte Orientale, verrà liberato
dai giovani artisti: le loro esposizioni
vengono spostate nell’ex-Bottega
d’Arte in Piazza S. Marco, mentre i giovani
artisti lasciano gli atelier, trovando posto
in Palazzo Carminati. Con il nuovo
statuto del 1973 e soprattutto con il rinnovamento
del 1995, l’Opera, nel frattempo
trasformata in Fondazione, si vedrà riconfermato
il ruolo di ‘fabbrica di giovani
artisti’. All’inizio del 21° sec., i giovani
artisti trasferiscono i loro atelier nell’ex-
Convento di S. Cosma e Damiano alla
Giudecca. Contemporaneamente, si apriranno
nel palazzetto Tito (a S. Barnaba)
gli uffici di presidenza e un’altra sede
espositiva.
.3a Biennale d’Arte (22 aprile-31 ottobre).
Presidente il sindaco Grimani, segretario
Fradeletto. I paesi presenti sono gli
stessi dell’edizione precedente con l’eccezione
del Giappone. Un gruppo di artisti
italiani entra in dissenso con la Biennale,
la quale, per smorzare la protesta concede
loro di esporre in sale proprie, destinando
ai più noti, come il pescarese F.P. Michetti
e il romano G.A Sartorio, una mostra distinta.
Si inaugura così la formula della
personale. La retrospettiva è dedicata al
pittore veneziano Giacomo Favretto (1849-
87). La Commissione accoglie la proposta
della Giuria della Biennale e converte i
premi in acquisti per l’istituenda Galleria
Internazionale d’Arte Moderna di Venezia,
provvisoriamente alloggiata a Ca’ Foscari.
La Commissione istituisce anche un Premio
della critica, che da una parte stimola la
produzione di articoli e recensioni, dall’altra
segna una tappa nella storia della critica
d’arte contemporanea. Il premio viene
assegnato a Primo Levi, mentre Ugo Ojetti
e Vittorio Pica ottengono un secondo posto
ex aequo.
.29 gennaio: muore il pittore veneziano
Napoleone Nani nato il 18 maggio 1839.
Frequenta l’Accademia e terminati gli studi
diventa ‘aggiunto provvisorio’ ed avrà
come allievi Favretto, Nono, Milesi e altri
protagonisti della giovane scuola veneziana.
In seguito ottiene la cattedra di professore
di pittura a Verona e lascia Venezia.
.Viene a Venezia il poeta francese Henri
de Régnier, noto per i suoi prodighi consigli
agli uomini, eccone qualcuno: non esistono
donne che siano peggiori delle altre;
se picchiate una donna con un fiore, usate
una rosa, per via delle spine; la cosa più
difficile è capire perché si è amata una
donna che non si ama più; l’amore è eterno
finché dura; le donne ricordano solo gli
uomini che le hanno fatte ridere; gli uomini
solo le donne che li hanno fatti piangere.
.22 dicembre: muore a 72 anni il veneziano
Giuseppe Tassini (1827-99) e una
lapide marmorea posta nel 1988 sul muro
della casa in cui visse (Calle dei Specchieri
635/634) lo ricorda come appassionato
ricercatore delle tradizioni veneziane e
autore delle Curiosità veneziane, che costituiscono
la storia, divertente come un
romanzo, della toponomastica veneziana.
702
1900
703
.In apertura di Novecento, dopo il crollo
del Campanile di S. Marco (1902) e la sua
pronta ricostruzione (1912), simboli di
distruzione e di rinascita, Venezia reinventa
se stessa. Interpreti due nomi eredi di dogi,
Filippo Grimani e Piero Foscari. Foscari,
eletto consigliere comunale s’inserisce nel
dibattito di associazioni, studiosi e commissioni
tecniche per una nuova portualità
veneziana, facendosi promotore del
Progetto Porto Marghera, sostenendo che
esso «difenderà Venezia per i secoli futuri»,
giacché impedirà alla palude di avanzare
verso la città, e aggiungendo che nel passato
«per porto di Venezia bastavano la Riva
dei Schiavoni e il Bacino di S. Marco; poscia
fu giocoforza estenderlo all’estremo del
ponte ferroviario, oggi che ciò più non
basta, e in previsione delle ben più forti esigenze
future, si deve trasportarlo oltre il
ponte ferroviario sul margine lagunare,
pure rimanendo a Venezia», perché
«Venezia non è soltanto il nucleo cittadino
abitato, ma è altresì Venezia tutta la laguna
che la circonda e che ne è in ogni punto il
suo porto naturale». Grimani, ininterrottamente
sindaco dal 1895 al 1919, dopo aver
preso le distanze e sostenuto che «il porto
di Venezia debba essere a Venezia», finisce
per appoggiare il progetto della ‘grande
Venezia’: allargare il Comune inglobando
tutti i Comuni adiacenti e creando un’entità
capace di realizzare e gestire una zona
industriale di livello nazionale ai bordi
della laguna. Il progetto viene poi fatto proprio
da un gruppo di imprenditori pilotati
da Giuseppe Volpi, un mercante di bestiame
che si stava avviando a diventare gran
finanziere, manager, ministro delle
finanze, il traghettatore che guiderà
l’uscita dall’isola.
Venezia, dunque, rinnegando il suo
passato fatto soprattutto di commercio,
esce dall’isola subito dopo
la grande Guerra per incontrare il
secolo industriale, la modernità,
incurante ormai dell’equilibrio
704
terra-acqua. Volpi crea la Società per il Porto
Industriale di Marghera, con la partecipazione
dello Stato e del Comune, e inizia così lo
sviluppo della zona industriale di
Marghera, dove s’installano industrie elettriche
(Sade), meccaniche (Breda) e soprattutto
chimiche (Montecatini) e petrolifere.
Gli imbonimenti per allargare la zona industriale,
lo scavo di nuovi canali e il continuo
inquinamento causato da queste industrie
finiranno per rompere i delicati equilibri
idraulici ed ecologici lagunari. Ma si
procede incuranti, realizzando anche la
seconda zona industriale e si parte addirittura
con la terza. Qualcosa, però, accade,
prevedibile ma non previsto: in un drammatico
frangente in cui cielo e mare si
coalizzano, il 4 novembre 1966 il mare,
sospinto da un forte vento di scirocco, sfonda
il litorale a Pellestrina e a S. Pietro in
Volta e si riversa in laguna, entra dentro la
città e la sommerge sotto quasi due metri
d’acqua. Per Venezia sembra l’inizio della
fine. Il mondo intero si mobilita. Qualcuno
comincia a capire che si è scelta una strada
sbagliata, forse senza ritorno. Primo fra i
primi responsabili, e per tutti, parla
Vittorio Cini. Lui, che era stato al fianco di
Volpi, rinnega il ponte automobilistico,
simbolo dell’uscita dall’isola, dichiarando
in un’intervista: «il ponte automobilistico è
stato un errore colossale e sarei contento,
oggi, di poterlo distruggere con le mie
mani». E non sarà il solo a pensarlo. Quanti
avevano prediletto Venezia insulare, da
tempo scomparsi, quanti si erano battuti
contro quel ponte, il difensore della
Venezia antica Pompeo G. Molmenti, il fondatore
del Gazzettino Gianpietro Talamini,
il politico Giovanni Giuriati, per citare tre
rappresentanti diversi della vita culturale,
sociale e politica, a quelle parole, trovavano,
nelle loro tombe, pace.
Venezia, dunque, per sopravvivere a se
stessa, decide allora di ritornare nell’isola, da
dove due secoli di dominazioni e di illusioni
l’avevano prima convinta e poi spinta ad
uscire, per ritrovare la forza di riemergere,
per riprendere, nell’isola, la sua funzione di
capitale. Il Lido, già diventato una risorsa
turistica internazionale, ora lo si arricchisce
con la Mostra del Cinema, mentre la
Biennale richiama mezzo mondo ...
1900
.20 gennaio: muore lo scrittore inglese
John Ruskin, il celebre autore di The Stones
of Venice e il Comune riconoscente fa porre
(26 gennaio) al civico 781 delle Zattere,
dove il critico d’arte visse, una targa in suo
onore [v. 1853].
.9 febbraio: censimento generale d’Italia.
.23 marzo: nella sua casa alle Zattere
muore il padovano Domenico Bresolin
(1813-99), giunto in laguna per studiare all’Accademia
(1840). Egli inaugura la stagione
del paesaggio ripreso dal vero. Oltre ad
essere pittore, Bresolin era anche fotografo.
Alcune sue opere sono conservate a Ca’ Pesaro
e alle Gallerie dell’Accademia.
.1° giugno: si inaugura il Grand Hotel Lido,
prospiciente il Piazzale S.M. Elisabetta,
ma sul finire del secolo sarà abbattuto per
far posto ad una serie di appartamenti.
.Elezioni politiche. Si vota il 3 giugno e il
10 si va al ballottaggio.
.5 luglio: s’inaugura la costruzione dell’Hotel
Des Bains al Lido (di proprietà della
Società Anonima Commerciale Bagni già Società
Civile Bagni), reso poi famoso da Thomas
Mann con il suo racconto Morte a Venezia.
L’albergo, disegnato dai fratelli Marsich, subirà
un incendio (12 luglio 1916) che distruggerà
quasi metà del fabbricato. Verrà
poi ricostruito e ricomincerà a funzionare
nell’estate del 1919 e in seguito sarà ampliato
(1924-26). Inizia con questa costruzione
l’epoca d’oro del Lido che segna tutta la
prima metà del secolo. Su progetto di Guido
Sullam, si costruisce la Villa Monplaisir
(1905) in Gran Viale in un inventivo stile
Liberty di tipica contaminazione veneziana.
Intorno al 1907 Domenico Rupolo, che a
Venezia progetta la Pescheria e la Casetta
Rossa sul Canal Grande (poi provvisoria
dimora di D’Annunzio), al Lido crea Villa
Romanelli e Villa Terapia (dove viene scritto
705
questo libro), mentre sorge e si inaugura la
grande costruzione dell’Albergo Excelsior a
cui seguono tra le altre l’Albergo Ausonia
Hungaria (1907, di Nicolò Piamonte con la
facciata di piastrelle di maiolica disegnata
da Luigi Fabris) e Villa Bianca (1910, di Rubens
Corrado). Duilio Torres progetta Villa
Loredana (1913) e il Tempio Votivo (1938). Nasce
l’Albergo Grande Albergo Italia (poi trasformato
in abitazioni). Attilio Perez progetta
Villa Licia, Giovanni Sardi Villa Lisa,
Ambrogio Narduzzi Villa Eva, Domenico
Mocellin Casa Nardi, Giovanni Sicher Villa
Asta e il Palazzo delle Esposizioni (così detto
perché in origine usato come luogo di esposizione
dei giovani artisti della Bevilacqua
La Masa, poi trasformato parte in uffici e
negozi e parte in Lyons Bar).
.29 luglio: il secondo re d’Italia Umberto
I [v. 1878] viene ucciso a Monza per mano
dell’anarchico Gaetano Bresci, che si proclama
vendicatore del massacro di Milano del
7 maggio 1898, quando il generale Fiorenzo
Bava Beccaris (regio commissario straordinario
per la provincia di Milano) volendo
spegnere gli spontanei moti popolari milanesi
per il carovita aveva ordinato una spietata
repressione, ottenendo dal re la croce di
grande ufficiale dell’ordine militare di Savoia
per i servizi resi «alle istituzioni e alla
civiltà». La regina Margherita, vedova inconsolabile,
sceglie Venezia («la città ch’ella
ama più di tutto») per trascorrere in raccoglimento
i giorni di lutto. Ad Umberto subentra
Vittorio Emanuele III, «mente seria,
volontà decisa, carattere fermo», che regnerà
fino al 1946. Il re favorirà la nascita di un
governo, che inizierà un nuovo periodo di
storia del Regno d’Italia, il più prospero
dall’unità. In politica interna si adotta un
metodo liberale: il governo si mantiene
imparziale fra capitale e lavoro e lascia alle
organizzazioni operaie libertà di formazione
e di azione, mentre la libertà di sciopero
non è più contrastata per cui ci sarà un’epidemia
di scioperi in tutta Italia, come pure
a Venezia [v. 1904].
.Ottobre: lo scrittore francese Marcel
Proust (1871-1922) viene a Venezia per la
seconda volta. Si ferma dieci giorni, non
più al Danieli ma all’Hotel de l’Europe (poi
Hotel Europa) di fronte alla Salute. Conosce
già la città attraverso gli occhi di
Ruskin di cui è un ‘devoto’ lettore. La sua
impressione del primo incontro con Venezia
la troviamo nell’opera Alla ricerca del
tempo perduto nel volume intitolato Albertine
Disparue (Albertine scomparsa). Sappiamo
che visita l’isola di S. Lazzaro degli
Armeni perché lascia la sua fima sul registro
degli ospiti. Per Proust, Venezia è la
città del suo inconscio, la città che si mescola
e si confonde con Combray: «Venezia
resterà simbolo di libertà, d’affrancamento
dalla madre in primo luogo, poi da Albertine»
[Morand 108].
.5 dicembre: il Comune accetta il lascito
della duchessa Bevilacqua e fa subito erigere
il busto del generale La Masa sul pianerottolo
dello scalone al quale verrà affiancato
(1904) quello della duchessa, entrambi
opera di U. Bottasso.
.D’Annunzio pubblica il romanzo autobiografico
Il fuoco, che ha come sfondo una
regale Venezia e che descrive la sua complessa
e tempestosa relazione con la grande
attrice tragica Eleonora Duse, fresca quarantenne.
Nel romanzo, D’Annunzio inserisce,
in parte rielaborata, l’orazione letta a
Venezia a conclusione della prima Biennale
[v. 1895].
.Esce il settimanale dei socialisti veneziani,
il Secolo Nuovo, un foglio che durerà
fino al 1923. Tra i fondatori Elia Musatti [v.
1909].
.Francesco Querini (Milano 1867-Polo
Nord 1900), ufficiale della Regia Marina,
muore tra i ghiacci del Polo Nord nel corso
di una spedizione scientifica organizzata e
condotta dal duca degli Abruzzi partita nel
luglio 1899 sulla nave Stella polare. Una targa
al civico 3432 della piscina di S. Samuele
ricorda che «Francesco Querini mosse di
qui per tentare le inesplorate vie dell’Artico,
ma non tornò coi vittoriosi. I ghiacci
del Polo chiusero in eterno segreto giovinezza
ardimenti e speranze». Querini è ricordato
anche da un monumento di Achille
Tamburini, eretto ai Giardini di Castello, e
dalla Reale Società Canottieri Francesco
Querini [v. 1901].
706
.Nasce l’Università popolare di Venezia.
1901
.9 febbraio: il censimento di apertura
secolo ci dice che il Veneto ha 3.130.429
abitanti con una densità di 127,5 abitanti
per kmq; la provincia di Venezia ha una
superficie di 2420 kmq e una popolazione
di 400.030 abitanti, Venezia ha 151.841 abitanti
[v. 1881].
.4a Biennale d’Arte (22 aprile-31 ottobre).
Presidente il sindaco Grimani, segretario
Fradeletto. I paesi partecipanti crescono: a
quei paesi ormai tradizionalmente presenti
(Austria, Belgio, Danimarca, Francia, Germania,
Giappone, Inghilterra, Norvegia,
Olanda, Russia, Scozia, Spagna, Svezia,
Svizzera, Ungheria, Usa) si aggiungono
Argentina e Armenia. L’arte francese, che
era stata piuttosto ignorata nelle prime
esposizioni, adesso trova il suo spazio con
la Mostra dei paesaggisti francesi degli anni
‘30. Una personale è riservata al pittore
veneziano Luigi Nono.
.16 maggio: una ventina di giovani veneziani,
molti dei quali usciti dalla Società
Bucintoro, decidono di fondare una nuova
società di canottaggio riuniti in una sala del
Bauer dal conte Piero Foscari, primo presidente.
Alla società si pone il nome di Francesco
Querini [v. 1900]. La Società istituirà la
prima scuola di nuoto a Venezia (1905) inaugurandola
con la ‘Gara di nuoto Lord Byron’
consistente nella traversata di Venezia
da S. Lucia al Lido, in ricordo dello stesso
cimento che Lord Byron aveva effettuato il
18 giugno 1818, contro i suoi amici, Alessandro
Scott e il conte Angelo Mengaldo. La gara
verrà ripetuta ogni due anni in coincidenza
con la Biennale. I canottieri bianco-celesti
della Querini vinceranno tra l’altro 7 campionati
d’Europa (1906 a Pallanza con il 2
con, 1908 a Lucerna con il 4 con, 1909 a Parigi
con il 2 con e con il 4 con, 1910 a Ostenda con
il 4 con, 1911 a Como con l’8 con, 1938 a
Milano con il 2 con), una medaglia d’argento
alle Olimpiadi di Parigi del 1924 con il 2
con (Ercole Olgeni e Giovanni Scatturin,
timoniere Gino Sopracordevole).
.3 agosto: il capitano Luciano Petit propone
di costruire un nuovo porto a S. Giuliano
in una conferenza all’Ateneo Veneto.
.21 agosto: muore improvvisamente
l’ex-sindaco Riccardo Selvatico. Al civico
5613 del Ponte S. Antonio il Comune farà
collocare una targa la quale ricorda che
«qui nacque il 15 aprile MDCCCXLIX Riccardo
Selvatico [1849-1901] poeta vernacolo e sindaco
di Venezia». Selvatico si era anche
affermato come commediografo in veneziano,
prima con La bozeta de l’ogio (1871) e
poi con I recini da festa (1876). Al sindacopoeta
il Comune ha voluto dedicare anche
un busto in bronzo (opera di Pietro Canonica)
eretto ai Giardini di Castello con l’incisione
del primo verso del suo più celebre
sonetto: No gh’è a sto mondo, no, çità più bela.
Dopo l’esperienza veneziana, Selvatico era
stato eletto deputato al Parlamento (1897) e
poi si era ritirato nella sua villa di Roncade.
Muore improvvisamente al termine di una
seduta del Consiglio comunale di Roncade
di cui era membro e la città gli dedica un
busto in bronzo eretto il 13 novembre 1932
nel giardino delle scuole professionali.
.Muore il grande compositore Giuseppe
Verdi e Venezia lo ricorderà con un monumento
di Gerolamo Bortotti eretto ai Giardini
di Castello.
1902
.18 maggio: si inaugura la Galleria
Internazionale d’Arte Contemporanea nel salone
del piano nobile di Ca’ Pesaro, qui trasferita
da Ca’ Foscari. Il successo della Galleria,
che nasce dopo quella di Torino
(1860) e di Roma (1883) sarà immediato.
.14 luglio: crolla il Campanile di S. Marco,
uno dei simboli della città. Non ci sono
danni a cose né vittime né feriti. Si decide
di ricostruirlo com’era e dov’era.
Alle ore 9.53 un «sinistro boato» scuote la
«quiete di Venezia» e un’immensa nube di
polvere avvolge la Piazza. Dai punti estremi
della città si crede a un incendio. È crollato
su se stesso, invece, improvvisamente,
el paron de casa, seppellendo la Loggetta del
Sansovino e urtando l’angolo della Marciana.
Non si registrano ulteriori danni a cose,
707
non si lamentano vittime, non ci sono feriti.
Esplodono subito e violente, le polemiche
contro quei tecnici che, il giorno prima,
convocati attorno al Campanile per controllare
una fessura che si era aperta avevano
sentenziato che «non c’è alcun pericolo
che cada». Infatti, non è caduto fino a pochi
minuti prima che cedesse: un giornalista
passando davanti al monumento transennato,
chiede notizie a un vigile, il quale,
contrariamente ai tecnici gli risponde: Mi
digo che no passa sinque minuti e casca zoso
tuto. Profetico, così è stato.
Il faro di Venezia, già caro agli antichi marinai-mercanti,
el papà dei campanili, il monumento
più popolare, la torre più alta del
Veneto (giacché la Repubblica mai avrebbe
consentito che nel suo dominio ne sorgesse
una così maestosa), visibile da ogni punto
della città con i suoi 100,06 metri si era accasciato
su se stesso.
Le sue cinque campane, ognuna delle quali
aveva un suono e un nome, e che rappresentarono
per secoli la voce di Venezia,
rimangono mute. Esse davano fiato alla
grande voce della città, regolando la vita
della gente. Si faceva ciò che lui, il Campanile,
comandava attraverso i suoi 5 bronzi:
la grossa Marangona o ‘carpentiera’, al
cui suono mattutino i marangoni, cioè gli
operai, le maestranze delle varie arti (falegnami,
calafati e carpentieri), iniziavano il
lavoro all’Arsenale o lo cessavano al suono
pomeridiano; la Trottiera, così detta perché
al suo segnale i patrizi dovevano abbandonare
qualunque altra occupazione e raggiungere
Palazzo Ducale (i nobili veneziani
si muovevano «con spericolata abilità nel
dedalo di calli e campielli» su cavalcature
addobbate con eleganti gualdrappe); la popolare
Nona o ‘mezzana’, che annunciava la
sosta di mezzogiorno, ma poi anche la fine
della pausa e la ripresa del lavoro; la Mezza
Terza, detta anche dei pregadi, perché annunciava
le riunioni del Senato [la Mezza
Terza, comunque, suonava all’apparir dell’alba,
quando l’apposita vedetta lo comunicava,
ma se c’era foschia la vedetta si regolava
sul giorno precedente ...]; la quinta,
la più piccola, chiamata Maleficio (o ‘renghiera’,
perché un magistrato faceva un arringa
d’ufficio a difesa del condannato prima
di eseguire la sentenza), suonava a
martello, dava il segnale di una esecuzione
capitale. Le cinque campane si spezzarono
tutte nella caduta, meno la Marangona, illesa
sopra le macerie. Le altre sono tutte rifuse
a Sant’Elena.
C’erano comunque tanti segnali campanari
che riguardavano la vita tutta della città
‘minuto per minuto’. Per esempio la Rialtina,
che suonava alla terza ora di notte [3
ore dopo il tramonto del sole], dal campanile
della Chiesa di S. Giovanni Elemosinario
di Rialto, dava il segno di spegnere i fuochi
nelle botteghe e chiudere per la notte, «ma
le botteghe di prodotti alimentari e alcune
osterie avevano licenza di restare sempre
aperte, anche dopo la mezzanotte» [Calabi
101]. Per il suono delle sue campane, il
Campanile veniva anche chiamato lo svegiaruol
del mondo. Ecco una sua descrizione
in dialetto del 1582: Nol par cosa de piera, ma
con senso e spirito, hora el pianse, hora el ride,
hora el parla forte, hora nol se puol sentir. El
pianze e sospira, quando el sona la campana del
maleficio, el ride quando el sona doppio d’allegrezza;
el parla forte con la buora; el sona piano
par el scirocco. El chiama, e svegia tutte le sorte
de zente; de festa el Dose a messa, a mezza terza
i Consegieri, alla campana tutti i Nobili, a vespero
i Preti, all’alba i Miedighi, a terza i
Avvocati, e i Noderi in Palazzo, a nona i Mercadanti,
alla Marangona i Artisani ... [in Il
Campanile di S. Marco 166].
Intorno all’anno 1000 l’uso eccessivo delle
campane portò a delle lamentele tanto che
si emanarono leggi restrittive in merito.
Le campane erano fondamentali, scandivano
la vita religiosa, ma anche e soprattutto
i momenti di vita quotidiana e tra queste
l’apertura delle pubbliche cisterne d’acqua.
Le cisterne pubbliche si trovavano nei campi,
raccoglievano l’acqua piovana che filtrava
dal campo nelle cisterne ed ecco perché
i campi erano sempre tenuti ben puliti
da un apposito nettador della zona. L’acqua
era naturalmente il bene più prezioso e nel
1536 le chiavi dei pozzi pubblici venivano
affidate ai Capisestiere o ai Capi di contrada e
venivano aperti due volte al giorno al suono
delle campane.
708
La notizia del crollo fa il giro del
mondo. A Roma si convoca appositamente
il governo. Gabriele D’Annunzio,
che in questo periodo è quasi
sempre a Venezia (abita nella Casetta
rossa di fronte a Palazzo Venier dei
Leoni, poi sede della Guggenheim Collection),
anche per il suo rapporto artistico-sentimentale
con l’attrice
Eleonora Duse, telegrafa al sindaco,
dicendogli: «non si può che piangere».
E molti piangono alla notizia,
abbandonano il lavoro e si recano in
Piazza. Nello stesso Arsenale i lavori
sono sospesi in segno di lutto. La città
tutta si ferma. Alla sera stessa si riunisce
il Consiglio comunale e approva
la ri-costruzione com’era e dov’era,
stanziando 500 mila lire per avviare i
lavori [Nel 1900 occorreva una lira e
29 centesimi per comperare un chilo
di carne]. Una sottoscrizione subito
lanciata consente peraltro di raccogliere
più di due milioni proprio per
una ricostruzione improntata all’ideologia
del com’era e dov’era che da
sempre è una metafora per ‘il nuovo
sul vecchio’, come dire che allo spirito
di novità sempre emergente va
assegnato soltanto il compito di mettere
il proprio sigillo a quanto ha
secolare durata. Si pubblica anche un
instant book [un libricino di 24 pagine
di Gattinoni: Il Campanile di San
Marco. Cenni storici]
Il paron de casa veniva avviato a costruzione
nell’anno 888 con lo scavo delle
fondazioni per un’area di poco più di
225 mq e ad una profondità di circa
5m sotto il comune
marino, predisponendo
non una foresta di
pali di quercia come si
crede, ma una palificazione
con pali di ontano
da 26 cm di diametro
e di modesta lunghezza
variabile da 1,5
a 2,5 m [l’ontano è un
albero che cresce lungo
i corsi d’acqua e dunque
amante delle zone umide], avendo i
tecnici individuato a quella quota uno strato
di caranto, o argilla blu alluvionale, ritenuto,
per consistenza e qualità, atto a sopportare
l’enorme peso della costruzione;
quindi non grosse palificazioni portanti, ma
semplice costipamento del suolo, che qui è
detto morso perché si presenta come il terreno
più resistente in confronto alle località
circostanti. Sopra le teste dei pali un duplice
palancolato di rovere di 12+12 cm e
sopra il palancolato un parallelepipedo in
pietra d’Istria di 12 m circa di lato, alto circa
5 m. Le fondamenta furono completate il
primo giugno 912, poi non si è certi di nulla.
Si sa comunque che sotto il dogado di
Pietro Partecipazio (939-42) il lavoro delle
fondazioni era finito e che si poteva cominciare
a «tirar su la muraglia». Si sa anche
che sotto il dogado di Domenico Selvo
(1070-1084), la torre, dopo infinite soste e
riprese, fu alzata fino a 35m e quindi portata
fino a 60m nel 1152 sotto il dogado di
Domenico Morosini (1148-56), per essere
completata sotto il dogado di Vitale Michiel
II (1156-72), quando due «artefici», Niccolò
Barattieri e Bartolomeo Malfatti, costruirono
la cella campanaria. Sopra la cella fu
costruita in seguito una cuspide in legno
rivestito di rame dorato. Si sa poi di qualche
intervento di abbellimento e/o di rifacimento,
che la cima era di legno, che più di
una volta prese fuoco, che infine fu fatta di
pietra, che il campanile era stato più e più
volte colpito da fulmini, notevole quello del
7 giugno 1388 [per le riparazione si usava
anche del ferro ... e i fulmini andavano a
colpire sempre o quasi sempre la stessa
parte ...], e danneggiato anche da un terremoto,
prima di essere completato nella
forma definitiva con l’innalzamento (1513)
dell’angelo dorato [più volte restaurato assieme
alla cupola]. Ma anche dopo di allora
era stato soggetto a fulmini, come quello
dell’11 agosto 1489 che distrusse la piramide
di circa 5 m d’altezza e fece cadere le
campane sul soler della cella [e finalmente il
18 maggio 1776 si dota il Campanile di un
parafulmine, il primo ad essere collocato a
Venezia] e terremoti e incendi (notevole
quello del 1403, causato dall’illuminazione
709
straordinaria con fanali che si fece sul Campanile
per celebrare la vittoria riportata da
Carlo Zen contro i genovesi nelle acque di
Cipro), finché appunto non crollò.
Sul fronte della ricostruzione caddero diverse
teste di ingegneri: un balletto che
portò un anno dopo alla solita commissione
deliberata dal Comune, composta dal
direttore dell’Ufficio regionale del Veneto,
dall’architetto della Basilica, dall’ingegnere
della Casa reale, dall’ingegnere capo del
Municipio e da un rappresentante del Collegio
Veneto degli Ingegneri ed Architetti.
Molti avrebbero pagato duramente se un
fatto del genere fosse accaduto sotto la Repubblica.
Basti pensare a Sansovino ...
quando cadde la volta della Libreria che
stava costruendo ... fu arrestato e ce ne volle
per convincere il governo a liberarlo e
integrarlo, previo pagamento dei danni,
naturalmente ...
Il materiale inservibile fu seppellito in mare
[nel 2005 un esperto subacqueo, Andrea
Falconi, ne individuerà la zona] mentre
alcuni resti furono trasportati ai giardini
pubblici formando una specie di scoglio
roccioso e in un risguardo di pietra incisa
la data dell’infausto evento ...
Il Campanile di San Marco assieme al Tesoro
di San Marco, alle Sale d’armi del Consiglio dei
X e all’Arsenale, era uno dei luoghi visitati
di prammatica dagli illustri ospiti della città
... Talvolta, per prudenza, si evitava di
portare l’ospite all’Arsenale, per il quale i
veneziani avevano una gelosia specialissima,
e sul Campanile. La visita al Campanile,
a cui si accedeva per 32 rampe, non solo
a piedi, ma anche a cavallo [come fece
Bonaparte, e come fecero tre diversi generali
austriaci Wimpfen, Montecuccoli e
Portales il 17 febbraio 1856], era considerata
la più importante da parte di ospiti-spioni,
che però venivano portati lassù nel periodo
dell’alta marea che, coprendo i bassi
fondali, non poteva dare un’idea dei canali
di accesso alla città. Il Campanile era infatti
usato spesso dai veneziani come osservatorio.
Da lassù Galileo Galilei fece provare
ad una commissione di patrizi il suo cannocchiale
prima di presentarlo ufficialmente
al doge. Il 1° aprile 1906 ci sarà la posa
del primo mattone da parte del sindaco,
Filippo Grimani, e sei anni dopo la sua
inaugurazione [v. 25 aprile 1912]. Le campane
saranno un dono grazioso del patriarca
Sarto diventato nel frattempo papa.
La Loggetta del Sansovino subisce danni pesanti,
ma i frammenti recuperati ne consentono
la ricostruzione per anastilosi, ovvero
recuperando e mettendo in opera elemento
per elemento.
.Lo scrittore, giornalista e politico francese
Maurice Barrès (1862-1923) pubblica
Amori et dolori sacrum con un capitolo su
Venezia, che introduce il mito della morte a
Venezia: le zone periferiche e le isole di S.
Michele, Murano, Burano e Torcello sono i
luoghi desolati della nostalgia, dove la bellezza
languisce sempre più di fronte allo
spettro minaccioso della morte. Barrès è
uno dei tanti che si schierano subito contro
la ricostruzione del Campanile di S.
Marco, sostenendo che il crollo è la prova
schiacciante della sua convinzione su Venezia:
«désespoir d’une beauté qui s’en va
vers la mort». La mitologia della morte
raggiungerà l’apice in Der Tod in Venedig
(Morte a Venezia, 1912) di Thomas Mann
in cui la città stessa diventa peccato. Di
Barrès, di cui ricordiamo che ha trascorso
ore e ore alla Marciana e alla Querini facendo
ricerche, rimarranno famose queste
frasi: «Dove manca la forza, il diritto scompare
[...] Il politico è un acrobata: si mantiene
in equilibrio dicendo l’opposto di ciò
che fa [...] Il senso dell’ironia è una grande
garanzia di libertà».
1903
.25 aprile: festa di San Marco, si pone la
prima pietra per la ricostruzione del campanile
benedetta dal patriarca Sarto.
.Amedeo Modigliani viene a Venezia e si
fermerà fino al 1905. Il soggiorno veneziano
influirà nella sua maturazione come egli
stesso scriverà e come è scritto in una targa
marmorea, che sarà fatta apporre dagli
Amici dei Musei e dei Monumenti veneziani
sulla parete del palazzetto a S. Sebastiano
dove l’artista ha il suo studio: «Da Venezia
ho ricevuto gli insegnamenti più preziosi
nella vita; da Venezia sembra di uscirmene
come accresciuto dopo un lavoro».
.5a Biennale d’Arte (22 aprile-31 ottobre).
Presidente il sindaco Grimani, segretario
Fradeletto. La mostra storica e speciale è la
Mostra internazionale del ritratto moderno. La
Commissione istituisce l’assegnazione delle
Grandi medaglie d’oro per quelle opere di
valore troppo alto per essere acquistate, oppure
appartenenti a privati, e quindi impossibili
da premiare mediante l’acquisto.
.Pompeo G. Molmenti pubblica a Firenze
La pittura veneziana.
.11 settembre: muore a Venezia Antonio
Rotta, nato a Gorizia nel 1828. Studia all’Accademia
e abbraccia la pittura di genere.
Viene considerato un gentile poeta del
colore veneziano.
.12 dicembre: nella trattoria al Mondo
Novo, a S. Lio, nasce l’associazione Duri i
Banchi che il 12 dicembre 2003 festeggerà il
suo centenario. L’associazione ha due scopi:
celebrare momenti conviviali che legano
gli associati, ma soprattutto promuovere
e realizzare iniziative culturali ed assistenziali
che rispondano al motto amarsi,
beneficare, divertirsi. I soci fondatori sono
cinque. Nel 2003 i soci attivi saranno 47.
Tra i tanti interventi a favore della città,
710
quelli più visibili saranno la pulizia della
statua di Goldoni in Campo S. Bortolomio,
la lapide commemorativa al grande attore
Cesco Baseggio, e, all’inizio del 21° sec., la
pulizia della statua di Niccolò Tommaseo in
Campo S. Stefano.
.Nascono (e saranno completati nel
1910) nuclei edilizi popolari a San Leonardo,
a San Giobbe, ai Gesuiti, a Malamocco.
.4 agosto: il patriarca Giuseppe Sarto
viene eletto papa e assume il nome di Pio
X. All’annuncio, le campane suonano a festa
a Roma, ma anche a Venezia e al suo
paese natale dove «si quietarono soltanto a
notte inoltrata». Nato a Riese il 2 giugno
1835, poi in suo onore diventato Riese Pio
X, Sarto è ordinato sacerdote a Castelfranco
(18 settembre 1858) ed inviato come
cappellano a Tombolo dove si distingue
per la sua carità e la sua lotta all’analfabetismo.
Nel 1867 è chiamato a reggere la
parrocchia di Salzano e nel 1875 diviene
canonico della Cattedrale di Treviso. Vescovo
di Mantova dal 1884, nominato patriarca
di Venezia nel 1893 entra in città nel
1894. Durante il suo incarico veneziano è
nominato cardinale e come tale chiamato
al Conclave per la morte di papa Leone
XIII (1878-1903). Morirà nel 1914 e sarà
canonizzato il 29 maggio 1954. A Venezia è
ricordato da un busto nel battistero della
Basilica di S. Marco, da una statua a S. Rocco
e da un busto inciso all’inizio del Ponte
della Libertà.
.Nel corso dell’anno si alzano le nuove
antenne in Piazza S. Marco e si verificano
due eccezionali eventi. Un’acqua talmente
bassa che tutti i canali restano senza acqua
al punto che cessano i servizi di trasporto
pubblico. Il cronista scrive che i veneziani
sciamano sul fondo dei canali sperando di
trovare nel fango qualche oggetto di valore
caduto dalle finestre delle case. Un’acqua
così alta spinta su dallo scirocco che i
711
712
turisti si fanno portare in gondola in
Piazza.
1904
.21 gennaio: in una conferenza all’Ateneo
Veneto il capitano Luciano Petit rilancia
l’idea di uscire dall’isola e creare un nuovo
porto in terraferma, ma adesso propone
un nuovo sito, non più a S. Giuliano, ma ai
Bottenighi. Piero Foscari, che diventerà uomo
politico di spicco, entusiasta, appoggia
l’idea di Petit e diventa l’anima del progetto
del nuovo porto a Marghera.
.Agosto: la Marina riconosce che tutta la
spiaggia del Lido fa parte del territorio comunale
e pertanto spetterà al Comune
provvedere a disciplinare qualsiasi questione
edile, sanitaria e di polizia urbana.
.18-19 settembre: sciopero generale. Venezia
è in balìa degli scioperanti, i quali
impongono la chiusura di tutti i negozi e la
sospensione di ogni attività, impedendo
anche di fornire il latte agli ospedali. Si
dice che neanche i ristoranti funzionano, a
meno di entrare per una porta segreta, perché
i picchetti degli scioperanti sono inflessibili,
ma al ristorante Colombo pare che i
dirigenti dello sciopero mangino e bevano
a piacimento e ... a sbafo. In sciopero anche
le sigaraie della manifattura tabacchi e
all’uscita dello stabilimento si accendono
terribili scontri tra scioperanti e crumire. Il
sindaco Grimani denuncia l’inazione del
governo incapace di liberare la città paralizzata
dallo sciopero e usa parole molto
forti che gli frutteranno grande popolarità:
«... l’amministrazione comunale ha il diritto
di sapere se il governo intende proteggere
la cittadinanza da ogni sorpruso o se
questa deve pensare a sostituirsi a esso per
provvedere alla legittima difesa di se stessa».
.A sostituire il patriarca eletto al soglio
pontificio [v. 1903], giunge a Venezia il cardinale
Aristide Cavallari. Nato a Chioggia
nel 1849, Cavallari, era stato arciprete nella
Chiesa di S. Pietro di Castello dal 1888 e quindi
assai ben conosciuto dal neo papa. Inizialmente,
Pio X lo nomina provicario generale
della chiesa veneziana, ma poi nel marzo lo
eleva al patriarcato e quindi al rango di cardinale
nel concistoro del 15 aprile 1907.
.Il papa Pio X (1903-14) concede ai cattolici
italiani di partecipare alla vita politica,
accordandosi con il leader liberale Giovanni
Giolitti, presidente del Consiglio dal 1903
al 1914. A Venezia, quando era patriarca,
Pio X aveva fatto la stessa cosa d’accordo
col sindaco, anticipando di ben 9 anni, la
‘svolta’ nazionale clerico-moderata.
.18 settembre: referendum popolare. Si chiede
di votare a favore o contro la municipalizzazione
del servizio dei vaporetti. Votano
soltanto i cittadini che hanno diritto all’esercizio
del voto politico: 5.027 si dichiarano
favorevoli, mentre i contrari assommano a
1.450. La municipalizzazione dei trasporti
entrerà in vigore nel 1905.
.Elezioni politiche. Si vota il 6 novembre e
il 13 si va al ballottaggio.
.Si inaugura la nuova sede della Marciana
trasferita da Palazzo Ducale alla Zecca
[v. 1468]. Nella sala di lettura viene collocato
un monumento in marmo dedicato «a
Francesco Petrarca che la Biblioteca di San
Marco auspicò grande e famosa».
.Il diretto Milano-Venezia giunge alla
Stazione Santa Lucia. I freni non funzionano.
Sfonda la parete e poi si arresta. Panico
e cinque feriti. L’incidente proposto da questa
copertina della Domenica del Corriere
ispirerà un paio di film americani su un tre-
713
no impazzito.
1905
.1° gennaio: nasce l’Acnil (Azienda Comunale
per la Navigazione Interna Lagunare) e
prende il posto della vecchia Società veneta di
navigazione a vapore lagunare [v. 1872] che dal
1890 era subentrata alla Compagnie des
bateaux omnibus de Venise, la società francese
che gestiva i vaporetti dal 1881. La Società veneta,
comunque, non scompare, ma si dedica
soltanto ai trasporti tra Venezia e le altre località
dell’estuario, cioè tra Venezia e Chioggia,
Cavarzere, Cava Zuccherina (Jesolo), Burano,
Torcello, Fusina. Due aziende, dunque,
l’Acnil per la navigazione interna e la Società
veneta per quella intercomunale, ma nel 1929
l’Acnil la assorbirà. Nel 1941 la Ciga assumerà
la gestione dei trasporti del Lido e nel 1966
la Sfm (Società Filovie Mestre) quella di Mestre,
mentre nel 1976 tutti i trasporti compresi
quelli su gomma verranno ristrutturati affidando
i servizi all’Actv (Azienda del Consorzio
Trasporti Veneziano).
.16 febbraio: attivazione dell’impianto
elettrico comunale.
.6a Biennale d’Arte (22 aprile-31 ottobre).
Presidente il sindaco Grimani. Il segretario
Fradeletto provoca un incidente diplomatico:
fa togliere un’opera di Picasso dal padiglione
spagnolo, perché teme possa scandalizzare
il pubblico con il suo linguaggio
artistico troppo innovativo. Le opere di Picasso
saranno esposte alla Biennale soltanto
nel 1948 in una grande retrospettiva. Ai
tradizionali paesi partecipanti si aggiunge
quest’anno il Canada. La Biennale di quest’anno
è nobilitata dalla presenza dell’imperatore
di Germania Gugliemo II.
.L’imperatore tedesco Guglielmo II visita
l’Italia e prima di concludere il viaggio
giunge a Venezia a bordo dello yacht
Hohenzollern. Scrive il cronista che la nave è
«circondata, assediata, stretta da centinaia
di barche, di gondole ...» che vogliono
festeggiare i sovrani, i quali rispondono,
«ammirando in pari tempo il panorama».
.29 settembre: il Comune approva lo statuto
dell’istituenda Opera Bevilacqua La Masa.
.25 novembre: si inaugura la Sala Edison
a S. Zulian [sestiere di S. Marco], primo
cinematografo che chiuderà all’inizio del
21° sec. come Cinema Ritz.
.Il sacerdote Giocondo Pio Lorgna, nativo
di Tresana (Massa Carrara), è destinato alla
parrocchia di S. Giovanni e Paolo, dove
rimarrà fino alla morte (8 luglio 1928) e dove
sarà sepolto. Dichiarato beato nel 1954.
.Nasce la Sade (Società Adriatica di Elettricità)
che avvia il processo di elettrificazione
di Venezia e del Veneto e che con la nazionalizzazione
del servizio (1962) diventa
Enel (Ente Nazionale Energia Elettrica). Costituita
da Giuseppe Volpi con alcuni personaggi
del mondo economico veneziano (Nicolò
Papadopoli, Antonio Revedin, Amedeo
Corinaldi), la Sade inizia acquistanto alcuni
impianti a Belluno, Cividale e Palmanova.
Nel giro di pochi anni la società, grazie anche
all’opera di Achille Gaggia, chiamato da
Volpi a dirigerla tecnicamente, giunge a controllare,
attraverso una politica di acquisizione
di piccole centrali locali, un’area che
arriva ad includere da una parte Verona e
dall’altra Bologna. Questo successo porta
gruppi nazionali come la Commerciale e la
Bastogi ad entrare nella società, affiancati
dalla finanziaria di Zurigo, Elektrobank. A
metà degli anni ‘20 la Sade raggiunge una
dimensione di primo piano tra i grandi
gruppi elettrici italiani. Il primo intervento
di grande consistenza della Sade è la centrale
di Fadalto (1913-14), mentre l’impegno
maggiore nel settore termico lo produrrà tra
il 1926 e il 1930 quando realizzerà la grande
centrale a carbone e nafta di Porto Marghera,
impianto programmato da Volpi in relazione
allo sviluppo del polo industriale di Marghera.
L’ultima grande sfortunata impresa
della Sade sarà la realizzazione della diga
del Vajont [v. 1963], pensata negli anni ‘40,
ma realizzata solo alla fine degli anni ‘50.
1906
.14 gennaio: muore Nicolò Barozzi
(1825-1906) al quale viene dedicato un busto
in marmo sormontante una colonnina
(sulle scale di accesso al Museo Correr) che
reca la seguente iscrizione: «A Nicolò Barozzi,
patrizio veneto nelle avite storie versatissimo
dei gloriosi ricordi custode tenace
per molti lustri conservatore del civico mu-
714
seo direttore delle Regie Gallerie del Palazzo
Ducale del Museo Archeologico ammiratori
e amici posero».
.17 marzo: si fonda a Venezia la Ciga Spa,
per iniziativa di alcuni imprenditori (Volpi,
Cini, Gaggia), con lo scopo di gestire alcuni
alberghi di lusso.
.Viene a Venezia (aprile) per un giro in
gondola con un paio di capi indiani pellerossa,
l’impresario di circo William Frederick
Cody (1846-1917) più noto come Buffalo
Bill, arrivato da qualche giorno a Padova
con lo spettacolo The Wild West (Il selvaggio
ovest), che ha fatto il giro del mondo.
Buffalo Bill aveva preso parte alla guerra
civile americana (1861-65) e in seguito per
proteggere e nutrire gli operai addetti alla
costruzione della ferrovia del Pacifico
(1868) aveva compiuto stragi di bisonti (in
inglese buffalo, onde il nomignolo). Dopo la
guerra egli aveva fatto parte del circo Barnum
e quindi ne aveva fondato uno proprio
(1883) con cowboy, indiani e cavalli, esibendosi
in rodei entusiasmanti.
.La Fondazione Querini Stampalia apre
le sue sale ai lettori serali nel palazzo Querini
Stampalia giusto il lascito (1869) testamentario
del conte Giovanni, ultimo discendente:
il Palazzo Querini Stampalia e
tutto il suo contenuto di libri, dipinti e oggetti
d’arte diventa un’istituzione, un museo,
una biblioteca che rimane aperta fino a
mezzanotte, un luogo di aggregazione per
giovani e studiosi. Il palazzo era stato costruito
tra il 1510 e il 1528 dalla famiglia
patrizia Querini, detta anche Stampalia dall’isola
greca di Stampalia che era stata loro
feudo dal 1207 al 1522. Dal 1807 al 1850 era
stata la residenza del patriarca. Fra il 1959 e
il 1963 il direttore Giuseppe Mazzariol affiderà
a Carlo Scarpa, uno dei più colti e raffinati
costruttori del Novecento, il compito
di rimettere a posto il piano terra e Scarpa
inventerà il ponte [all’inizio del 21° sec.
murato], l’entrata con le barriere anti-acqua
alta, il portego e il giardino. Il piano terra
della Fondazione Querini Stampalia ospita
mostre e incontri, il primo piano funziona
da Biblioteca (con circa 300mila volumi), il
secondo piano da pinacoteca con oltre 400
dipinti veneti e stranieri, il terzo piano è
occupato dalla Fondazione Eni Enrico Mattei,
un’istituzione no-profit che opera in quattro
sedi, Milano, Torino, Genova e Venezia
(dove si trova dal 1996), svolgendo attività
di ricerca di livello europeo negli ambiti
economici, energetici e ambientali.
.Nascono e saranno completati nel corso
del 1909 diversi nuclei edilizi popolari
nella zona di San Pietro di Castello.
1907
.7a Biennale d’Arte (22 aprile-31 ottobre).
Presidente il sindaco Grimani, segretario
Fradeletto. Ai tradizionali paesi partecipanti
si aggiungono la Polonia e la Romania. La
Mostra storica e speciale s’intitola L’Arte del
sogno. Una personale viene dedicata al pittore
Cesare Laurenti (1854-1937) di Mesola
(Ferrara), che si è stabilito a Venezia e che
opera come scultore, architetto e ceramista.
L’alto numero di visitatori e di paesi espositori
favorisce, a partire da questa edizione,
la costruzione intorno al Padiglione Italia
(cioè il palazzo espositivo centrale) di nuovi
edifici interamente dedicati ai paesi stranieri
che ne sono proprietari. In questo modo
prende vita la Cittadella dell’Arte con padiglioni
costruiti, talvolta, su progetti di grandi
architetti internazionali per cui l’unicità
espositiva della Biennale si sposa con un
patrimonio museale mondiale di architettura
del Novecento. Il primo padiglione straniero
è quello del Belgio (1907), opera di
Léon Sneyers (ingrandito con l’aggiunta di
due sale nel 1930, restaurato dal veneziano
Virgilio Vallot nel 1948 che ne ridisegna la
facciata). Seguiranno poi gli altri 29, immersi
nel verde [v. pag. 702].
.30 giugno: solenne trasporto della salma
di Sebastiano Venier, l’eroe di Lepanto
[v. 1571], da Murano, dov’era stato sepolto,
a Venezia. È un evento. C’è un gran dispiegamento
di truppe di terra e di mare.
Moltissima gente lungo il tragitto. Tutti i
palazzi del Canal Grande parati a festa con
arazzi e bandiere. La salma viene dapprima
portata a S. Marco per la funzione pubblica
e poi nella Chiesa di S. Giovanni e Paolo
per l’inumazione.
.4 settembre: nel Palazzo Pesaro, al civico
2495, a S.M. del Giglio, viene ucciso con
715
quattro colpi di pistola il 50enne conte russo
Pavel Kamarovskij, fidanzato della contessa
ventenne Maria Tarnovska. L’omicidio sarà
al centro della cronaca nera italiana dal 5
marzo al 20 maggio 1910 quando si celebrerà
il processo. L’assassino è un giovane russo,
Nikolai Naumov, istigato dalla sua
amante, la bella Tarnovska, la quale vuole
liberarsi del fidanzato e incassare la favolosa
assicurazione sulla vita che le era stata
intestata.
.14 dicembre: nasce nella trattoria da Nane
[in corte dell’Orso, vicino a S. Bortolomio]
la società di calcio Venezia 1907 che
nella sua bacheca mostra una coppa Italia
(conquistata nella stagione 1940-41 in finale
contro la Roma) e un terzo posto in serie
A (1941-42). Miti del calcio lagunare saranno
Valentino Mazzola ed Ezio Loik. Nel
1930 la società si chiamerà Serenissima per
sfuggire ai creditori che l’assillano. In seguito
riprende il suo nome di Venezia, ma
fallisce nel 1983 per ritornare a galla nel
1986-87, quando grazie ad un imprenditore
friulano, Maurizio Zamparini, riesce a risalire
lentamente le varie categorie fino alla
serie A (1997-98), ma poi ripiomba in serie
B (1999-2000) e l’imprenditore friulano
passa la mano. Con il nuovo presidente la
società fallisce e viene retrocessa in serie C2
(2005), poi è acquisita da un ennesimo presidente
che la porta prontamente in serie
C1 (2006-2007). I colori della società cambieranno
nel tempo: in origine la maglia ha
due colori verticali, rosso e blu, ma poi si
decide (1908), visto la coincidenza con i
colori sociali del Genova, di adottare il
neroverde per poi aggiungervi (1987) l’arancio
della società calcio Mestre (nata nel
1924) che si fonde con il Venezia. La squadra
gioca a Sant’Elena nello stadio comunale
dedicato a Pier Luigi Penzo.
Nato il 5 aprile 1896, da Vittorio (fondatore
della Cooperativa Ormeggiatori del Porto
di Venezia), Pier Luigi, aviatore, era stato il
primo ad avvistare la tenda rossa della
famosa spedizione di Nobile, il cui dirigibile
era precipitato sul pack vicino al Polo
Nord. Ricevuto l’ordine di rientrare in Italia,
l’aereo di Penzo è colto da una tempesta
e mentre sorvola Valence, in Francia,
urta i fili dell’alta tensione.
Penzo muore
assieme al suo secondo
e al radiotelegrafista il
29 settembre 1928.
Sepolto dapprima a S.
Michele, la sua salma è
in seguito trasferita al
Tempio Votivo al Lido.
La sua figura è ricordata
da un monumento ai
Giardini, opera (1932)
dello scultore
Francesco Scarpabolla,
mentre il suo nome è
immortalato in quello
della scuola di Malamocco e dello stadio di
calcio, inaugurato nel 1913 con una bella
pista d’atletica che nel 1988 viene eliminata
per ricavare i 16.500 posti a sedere richiesti
dalla Lega calcio.
.Nasce la Pallacanestro Reyer il cui nome
risale ad una storia di amicizia. Due ginnasti,
Pietro Gallo (veneziano) e Costantino
Reyer (austriaco) avevano fondato (1868) il
primo giornale sportivo italiano, La ginnastica,
e pubblicato manuali specialistici all’avanguardia,
curando anche la promozione
sportiva presso le scuole su incarico del Comune.
Poi, assieme a Domenico Pisoni, avevano
organizzato (15-17 marzo 1869) il primo
Convegno Ginnastico Italiano che faceva
subito nascere la Federazione Ginnastica
Italiana con Costantino primo presidente. In
seguito, i due amici si separano: Reyer ritorna
nella sua Austria e Gallo fonda con altri
amici, in onore dell’amico espatriato, la
716
Società Sportiva Reyer (1872), comprendente
diverse discipline. Adesso approda in laguna
il nuovo sport, la pallacanestro. Per giocarlo
si sceglie la nuova Scuola della Misericordia
a Cannaregio, dando origine a un’anomala
compresenza di sport, architettura e
arte. Venezia diventa così una tra le principali
città italiane (con Bologna, Trieste,
Milano e Roma) a diffondere la pallacanestro
in Italia. Nella stagione 1942-43 la Reyer
vince il massimo campionato e nel 1946 ripeterà
l’impresa la squadra femminile. Si gioca
sempre alla Misericordia finché non viene
costruito il Palasport a Castello (1977) e poi
per motivi economici il Centro storico perde
la squadra che si trasferisce a Mestre (1991)
per giocare al Taliercio, dove si spera in maggiori
introiti. È l’inizio della fine. Per il rilancio
si comprano importanti giocatori, la
società si indebita finché non fallisce (1996).
.Costruzione della Pescheria di Rialto su
progetto di Domenico Rupolo in collaborazione
con il pittore Cesare Laurenti. La
nuova Pescheria viene costruita dove sorgeva
fin dal 1884 la vecchia Pescheria progettata
da Forcellini (il progettista del Cimitero di
S. Michele) e ricoperta da un tetto di ferro.
.Si gira il primo film a Venezia, Anima
santa dei due fratelli veneziani Almerico e
Luigi Roatto, che hanno intanto creato una
società di produzione in Barbaria delle Tole,
aprendo anche un cinema per fare arrivare al
pubblico i loro film. Nasce così la stagione
cinematografica di Venezia, dove registi italiani
e stranieri gireranno centinaia di film.
1908
.25 marzo: l’imperatore tedesco Guglielmo
II viene a Venezia per cinque giorni
con tutta la famiglia. A fare gli onori di
casa Vittorio Emanuele III che percorre il
Canal Grande su una gondola insieme con
il kaiser.
.21 luglio, ore 23: al Lido si inaugura il
Palazzo Excelsior (infine The Westin Excelsior)
con una grandiosa festa culminante in fuochi
di artificio e danze: «Il Lido era rigurgitante
di gente, che si affollava intorno al
nuovo albergo [...] per quasi un’ora fu un
susseguirsi ininterrotto di fuochi fissi e di
fuochi aerei [...] Insomma la festa fu sontuosamente
ricca ed elegantemente signorile».
Il suo artefice è un veneziano, Nicolò Spada.
Progettato sin dal 1898, con la bonifica dei
terreni, l’albergo è costruito in appena 17
mesi dopo aver vinto contrasti e opposizioni
di ogni genere comprese due bocciature da
parte del Comune. Ideatore del progetto in
stile moresco è Giovanni Sardi, che guida un
pool di architetti, con notevoli e fondamentali
contributi dello stesso Spada. L’Excelsior
sarà l’albergo della bella vita, in contrapposizione
al Des Bains, l’albergo per la famiglia,
tranquillo, riservato. Passato alla Ciga
nel 1908, l’Excelsior cambierà più volte gestione,
nel 1995 con l’arrivo dell’ITT Sheraton
e nel 1998 con la Starwood. Nel 21° sec.
sarà gestito dalla Westin.
.Reagendo alle scelte considerate troppo
accademiche delle prime esposizioni
della Biennale, un gruppo di giovani artisti
forma quella che può essere definita una
Secessione veneziana, ospitata presso la
Fondazione Bevilacqua La Masa a Ca’
Pesaro. Partecipano a questa anti-Biennale
gli artisti Umberto Boccioni, Felice
Casorati, Tullio Garbari, Arturo Martini
(che s’imporrà come il fondatore della
nuova scultura in Italia), Gino Rossi, Pio
Semeghini, Ugo Valeri. La Secessione
diventa il movimento artistico più innovativo
in Italia accanto al Futurismo. Arturo
Martini e Gino Rossi sono i due veri animatori
del gruppo; erano stati a Parigi già
nel 1907 e nel 1912 esporranno al Salon
d’Automne assieme a Modigliani. Martini
può essere considerato il padre di tutta la
scultura contemporanea italiana; attraverso
le sue potenti sintesi formali offre una
nuova dimensione alla scultura monumentale.
Gino Rossi rompe gli schemi
della pittura tradizionale e, attento ai valori
cromatici, tiene conto delle semplificazioni
strutturali del Cubismo. Questi due
artisti preparano il terreno per lo sviluppo
delle arti figurative veneziane del secondo
Novecento.
.Il pittore francese Claude Monet viene a
Venezia per dipingere le luci mutevoli del
paesaggio lagunare.
.26 luglio: si inaugura la prima Mostra
collettiva di giovani artisti della Fondazione
717
Bevilacqua La Masa, ma per attirare l’attenzione
sull’iniziativa si propongono anche
le opere di pittori affermati come Guglielmo
Ciardi, Pietro Fragiacomo, Cesare Laurenti,
Alessandro Milesi e altri [Cfr. Di Martino
Bevilacqua 19].
.18 settembre: si inaugura il Cinema
Teatro San Marco in stile liberty. In platea
270 posti, sulla sinistra, scrive il cronista,
«una loggia per posti distinti contiene altre
50 poltrone, tutte in peluche rosso eguali a
quelle della sala». Ristrutturato ed ampliato
su progetto di Brenno Del Giudice e Gilberto
Errera, verrà riaperto il 1° febbraio 1940 e
sarà considerato il miglior cinematografo
italiano. Chiuso verso la fine del 20° sec.
sarà riconvertito all’inizio del 21° in un bar
ristorante e nella Libreria Mondadori/LT3.
.Nascono (e saranno completati nel
1910) nuclei edilizi popolari alla Giudecca.
.25 settembre: la Gazzetta di Venezia riporta
la notizia riguardante il suicidio di
un ventiduenne francese, che verso le due
di notte si spara un colpo di pistola al cuore
in circostanze poco chiare e misteriose.
1909
.Elezioni politiche. Si vota il 7 marzo e il
14 si va al ballottaggio. Il Psi diventa il
primo partito della città ed Elia Musatti il
primo deputato socialista della storia veneziana.
.8a Biennale d’Arte (22 aprile-31 ottobre).
Presidente il sindaco Grimani, segretario
Fradeletto. Tre distinte personali vengono
dedicate ai pittori veneziani Guglielmo
Ciardi, Marius Pictor, Ettore Tito. Cifra record
di visitatori: 457.960.
1910
.Venezia è al centro della cronaca nazionale
dal 4 marzo al 20 maggio per il processo
alla bellissima Maria Tarnovska, una
33enne russa dell’alta società che ha fatto
uccidere con quattro colpi di pistola, in un
palazzo veneziano a S.M. del Giglio (1907)
da un giovane amante, un certo Naumov,
che aveva abbindolato, il fidanzato ufficiale
conte Pavel Kamarovskij, il quale aveva
stipulato una favolosa assicurazione sulla
propria vita indicandola come unica beneficiaria.
A conclusione del processo, la
donna viene condannata a 8 anni e 4 mesi,
mentre il suo complice, un avvocato senza
scrupoli, si prende 10 anni e l’omicida 3
anni. Il giornalista della Domenica del
Corriere aveva previsto che il processo si
sarebbe concluso con una «condanna severa
ed esemplare per l’uccisore e la sua
complice» ...
.27 aprile: i Futuristi a Venezia occupano
la Torre dell’Orologio in Piazza S. Marco.
Da lassù lanciano sarcastici volantini, intitolati
Venezia passatista: «Bruciamo le gondole
sedie a dondolo per cretini [...] venga finalmente
la Divina Luce Elettrica a liberare Venezia
dal suo venale chiaro di luna da camera ammobiliata»,
oppure «Vogliamo guarire e cicatrizzare
questa città putrescente, splendida piaga
del passato [...] Vogliamo preparare la nascita di
una Venezia industriale e militare che possa
dominare l’Adriatico».
.21 maggio: Giovanni Stucky, fondatore,
proprietario e direttore dei Molini alla Giudecca,
viene ucciso da un dipendente con
un colpo di rasoio alla gola. L’omicida si
era infortunato due anni prima e lamentava
di non essere mai stato indennizzato
[Cfr. Pietragnoli 108].
.9a Biennale d’Arte (22 aprile-31 ottobre).
Edizione anticipata per non coincidere con
la grande Esposizione d’Arte di Roma
(1911), per la celebrazione del 50° anniversario
del Regno d’Italia. Con questa edizione
si registrano le prime presenze internazionali
di grande rilievo: una sala dedicata
a Gustav Klimt e una personale di Auguste
Renoir, una retrospettiva dedicata a
Gustave Courbet. Presidente il sindaco
718
Grimani, segretario Fradeletto. La Mostra
storica e speciale propone la Sala interregionale
della gioventù. Due personali vengono
dedicate ai pittori veneziani Italico Brass e
Pietro Fragiacomo.
.Nascono (e saranno completati nel
1912) nuclei edilizi popolari a San Rocco.
.All’Arsenale si costruisce il terzo bacino
di carenaggio (completato nel 1914); i primi
due erano stati eseguiti tra il 1875 e il 1878.
.Si portano in Piazza le nuove campane
(fuse a S. Elena) e prima di issarle sul Campanile
sono benedette dal patriarca.
1911
.27 febbraio: uno dei giovani artisti di Ca’
Pesaro, Ugo Valeri (1873-1911), cade dal terzo
piano e muore. Mistero. La città gli dedica
subito una mostra. Originario di Piove di
Sacco, come il fratello poeta Diego, Ugo aveva
studiato all’Accademia, ma ne era stato
espulso perché insofferente a qualsiasi disciplina.
Nel 1907 era stato premiato alla Biennale
di Venezia e Ca’ Pesaro lo aveva ‘celebrato’
con due mostre (1909 e 1910).
.Agosto: la prima gara motonautica a
Venezia finisce quasi in tragedia. Un motoscafo
con a bordo alcuni giornalisti urta
contro un relitto e affonda. Gli sfortunati
passeggeri vengono subito ripescati.
.Iniziano i lavori per la realizzazione
della Bocca di Porto di Chioggia mediante
la creazione dei moli foranei (1911-33).
.Ferdinando Ongania muore a Sankt Moritz.
Era stato direttore appena 19enne della
casa fondata dai fratelli Münster. Il suo
grandissimo contributo alla cultura veneziana
sarà l’ideazione e la stampa della monumentale
Basilica di San Marco. Tra le altre
opere Raccolta delle vere da pozzo.
.Muore a Venezia il pittore Luigi Serena,
di Montebelluna (1855-1911), giunto a Murano
ancora bambino al seguito del padre
maestro vetraio. Si forma all’Accademia e
aderisce al verismo.
.Censimento: gli abitanti di Venezia sono
160.719 [Cfr. Beltrami 38].
.Alla memoria di Domenico Pizzamano
gli Amici dei Monumenti di Venezia fanno
murare sul lato del Forte di S. Andrea la
seguente iscrizione:
Ma Pizzamano, che proprio per questo suo
atto eroico era stato incarcerato su richiesta
di Bonaparte, dopo sei mesi di reclusione
aveva scritto una supplica (per giustizia
storica poco eroica) a Bonaparte: «... La
conoscenza di non essere stato che un ricevitore
ed un dispositore degli ordini del
Senato, e che l’esecuzione fu degli schiavoni,
e non mia, mi anima ad implorare la mia
libertà, che spero di ottenere dall’uomo virtuoso,
dall’Eroe perfetto» [Il Monitore 559].
.Venezia rimane senza acqua per la rottura
del tubo di ghisa che attraversa la
laguna. La città viene rifornita con navicisterna
e tutti accorrono a far provvista ...
1912
.12 aprile: a Mestre inizia la costruzione
di un terzo teatro [v. 1778 e 1840]. I lavori
terminano nel giro di 17 mesi. È un teatro
grande e moderno voluto dalla famiglia
Toniolo e si chiamerà infatti Teatro Toniolo. Il
progetto è di Giorgio Francesconi e Mario
Fabbris. Nel 1984 passerà sotto la gestione
comunale. Per la facciata Francesconi si
ispira forse al prospetto del Teatro La Fenice.
L’interno è tutto in legno, tranne i pavimenti,
che sono in pietra e mattoni. La decorazione
e gli stucchi sono eseguiti dall’impresa
mestrina di Antonio Miotti.
.25 aprile: festa di San Marco. Alle ore 10
si inaugura il nuovo Campanile, che era
stato completato il 7 marzo sotto la direzione
di Fulgenzio Setti (1911-27), subentrato a
Daniele Donghi (1904-10). Ci sono quelli
che esultano alla risurrezione dell’opera
com’era e dov’era, ma c’è anche chi sostiene
che Piazza S. Marco era più bella senza il
campanile, che avrebbe dovuto essere costruito
altrove, o quanto meno avrebbe dovuto
essere indetto un referendum ...
.10a Biennale d’Arte (23 aprile-31 ottobre).
Presidente il sindaco Grimani, segretario
Fradeletto. I paesi partecipanti sono
12, tutti europei con l’eccezione degli Usa.
719
Mostra storica e speciale è la Mostra della
Wiener Künstler Genossenschaft. I veneziani
Giuseppe Ciardi, Alessandro Milesi ed
Ettore Tito hanno una propria personale.
.Si celebra la memoria del grande poeta
Giosuè Carducci con l’erezione ai Gardini
di Castello di un monumento opera di Annibale
De Lotto.
.Thomas Mann (1875-1955) pubblica
Morte a Venezia, che il sindaco della città lagunare,
Massimo Cacciari, in un programma
radiofonico (15 agosto 2005) definirà «il
peggior romanzo scritto da Mann». L’Hotel
Des Bains al Lido di Venezia, dove lo scrittore
tedesco era stato ospite nel 1896 e poi
ancora negli anni 1901, 1908, 1909 e 1911, e
una Venezia di decadenza e di morte fanno
da sfondo alla platonica storia d’amore del
poeta Aschenbach col giovane polacco Tadzio.
Mann ritornerà a Venezia ancora due
volte, nel 1925 (maggio) per due settimane
e nel 1934 (luglio) per partecipare a un congresso
internazionale. Il romanzo di Mann
diventerà l’omonimo film diretto da Luchino
Visconti (1971).
.Il poeta tedesco R.M. Rilke a Venezia.
1913
.22 maggio: un articolo del giornale La
Difesa riassume la discussione antifuturista
(ovvero antimodernista) avvenuta il giorno
precedente in Consiglio comunale a causa
della inaugurazione della mostra dei giovani
artisti di Ca’ Pesaro, che aveva provocato
uno scandolo salutare, mettendo in
mostra opere ‘audaci’ (La donna allegra e
L’uomo col canarino di Gino Rossi; Fanciulla
piena d’amore di Arturo Martini). Grazie ad
esso e al conseguente successo di pubblico,
i giovani artisti di Ca’ Pesaro usciranno
dall’anonimato [v. 1914].
.Inaugurazione del Grande Stabilimento
Bagni al Lido al posto di quello del 1883.
.Muore a Venezia (25 ottobre) lo scrittore
Frederick W. Rolfe, alias Baron Corvo,
arrivato in laguna nell’agosto del 1908 con
lo scopo di trascorrervi una vacanza. È un
inglese squattrinato, s’innamora della città
e vi rimane fino alla morte, seppellito a S.
Michele in uno dei loculi del reparto cattolico.
A Venezia scrive The Desire and Pursuit
of the Whole (Il desiderio
e la ricerca del
tutto), un romanzo
sulla Venezia moderna
e sulla colonia britannica
che vi abita,
pubblicato postumo
(1934). Nel romanzo
ci sono pagine
memorabili sulla città
e la laguna. La sua
biografia compendiata,
basata su quella di
A.J.A. Symons, The
Quest for Corvo
(Londra 1934), si
trova in G. Distefano,
L’isola della Memoria (Venezia 2005).
.Elezioni politiche.
Si vota il 26 ottobre e il 2 novembre si va al
ballottaggio.
1914
.19 marzo: a Venezia, verso le ore cinque
e mezzo di sera, un vaporino proveniente
dal Lido, con 60 passeggeri a bordo, giunto
all’altezza del Canale degli Orfani viene
investito dalla torpediniera 56 T e cola a
picco in pochi istanti. Nonostante il rapido
affondamento, i pronti soccorsi consentono
di salvare i due terzi delle persone che erano
a bordo.
.11a Biennale d’Arte (15 aprile-31 ottobre).
Presidente il sindaco Grimani, segretario
Fradeletto. La granduchessa Vladimir (Maria
Paulovna), parente dello zar, inaugura il
padiglione russo (29 aprile). Due sono le
mostre storiche e speciali: Mostra della xilo-
720
grafia contemporanea in Italia
e Mostra dei Divisionisti italiani.
Tra i veneziani presenti
con una personale ci
sono B. Bezzi, E. Tito e F.
Zandomeneghi. Altri veneziani
in ‘mostra’ sono T.
Wolf-Ferrari e V. Zecchin
per l’arte decorativa, U.
Bellotto per l’arte del ferro battuto. La guerra
obbligherà la Biennale a sospendere l’attività
nel periodo 1916-1918 per riprenderla
nel 1920.
.Giugno: diversi artisti non accettati dalla
Biennale organizzano una mostra al Lido
sotto la guida di Arturo Martini.
.28 giugno: uno studente irredentista
serbo uccide Francesco Ferdinando, erede
al trono austro-ungarico, e la moglie Sofia.
Scoppia la prima guerra mondiale. L’Italia
dichiara la neutralità armata, ma poi scenderà
in campo nel conflitto (1915). Venezia
si troverà subito in prima linea.
.28 giugno: elezioni comunali a suffragio
universale maschile.
.24 novembre: muore all’età di 65 anni il
patriarca Aristide Cavallari.
.Il Comune fa porre una targa al civico
5126/5127 di Calle Larga S. Lorenzo in memoria
di Emanuele A. Cicogna (1789-1868),
«che la storia di Venezia con ammiranda
dottrina illustrò», scrivendo tra l’altro le
Inscrizioni veneziane (1824-53) e un Saggio di
bibliografia veneziana (1847).
Un’altra targa è posta al civico 2244, dove
sorgeva il Teatro San Moisè (poi Minerva),
per celebrare l’esordio del 18enne Gioacchino
Rossini, che aveva rappresentato qui
la sua prima opera, La cambiale di matrimonio
(3 novembre 1810), muovendo «felicemente
il volo verso gloria immortale».
1915
.12 maggio: una folla festante manovrata
dagli interventisti si raduna in Piazza S.
Marco alla notizia della prossima mobilitazione
dell’esercito italiano. Il Gazzettino,
che solleva la questione dei territori irredenti,
è uno dei pochi organi di stampa a
schierarsi subito per l’intervento contro
l’Austria e così Ca’ Faccanon, in Merceria,
storica sede del giornale, diventa un ‘ricettacolo’
di interventisti, compreso Gabriele
D’Annunzio.
.24 maggio: l’Italia, in base ad accordi
segreti con Francia e Gran Bretagna (Patto
di Londra, 26 aprile), decide d’intervenire
nel conflitto mondiale cominciato il 28 luglio
1914 e nonostante la contrarietà della
maggioranza della popolazione dichiara
guerra all’Austria.
.27 maggio: durante la notte due aerei
nemici sganciano sull’Arsenale 14 bombe
senza causare danni notevoli.
.8 giugno: gli austriaci sganciano 10
bombe contro obiettivi vari, colpendo anche
il Palazzo Reale.
.24 giugno: entra in forma privata a Venezia
il nuovo patriarca, il servo di Dio Pietro
La Fontaine. Ha 54 anni, è di Viterbo,
sacerdote dal 1883 e poi vescovo di Cassano
Jonio in Calabria (1906-10). Il papa Pio
X lo eleverà al rango di cardinale nel concistoro
del 4 dicembre 1916. Sarà un patriarca
premuroso e molto amato.
.4 luglio: nuovo attacco aereo, ma invece
di due adesso è uno solo a sganciare le
bombe sulla città a conferma del fatto che
l’aviazione austriaca non è che scarsissimamente
attrezzata, potendo contare sull’audacia
e l’abnegazione di pochi esperti piloti.
Sarà ancora un solo aereo quello che lancerà
bombe sulla città il giorno 8 e 9 luglio
senza alcun danno.
.15 agosto: un aereo austriaco sgancia
delle bombe contro navi da guerra alla fonda.
.5 settembre: settimo attacco aereo diurno.
Colpito da una granata delle batterie
costiere, uno dei due apparecchi nemici precipita
in mare e s’inabissa presso Chioggia.
.24 ottobre: Venezia, sede del comando
della Marina, subisce una nuova incursione
aerea e nella notte un bombardiere austroungarico
centra la Chiesa degli Scalzi distruggendo
l’affresco del G.B. Tiepolo che
decorava la volta dal 1743. Alcuni anni dopo,
restaurata la chiesa, a realizzare il nuovo
affresco sarà chiamato Ettore Tito (1929-33).
.I monumenti più importanti sono protetti
con sacchi di sabbia e palizzate mentre
i Cavalli, il Leone della colonna e Todaro sono
calati a terra e messi al sicuro: «Prima anco-
721
ra che la rovina degli Scalzi mettesse in agitazione
il mondo intero per la sorte dei
monumenti veneziani, si era già provveduto
alla loro protezione con fabbriche e ingegnosi
ripari che avevano quasi trasformata
la fisionomia della città. Fra arco ed arco,
lungo il porticato del Palazzo Ducale,
erano sorti grandi pilastri a reggere la fragilità
delle facciate. Nelle finestre s’erano
tese solide gabbie di travi. La nuova Loggetta
del Sansovino, ai piedi del Campanile,
era stata interamente ricoperta con tavole,
lastre di ferro e sacchi di sabbia. L’interno
di San Marco era divenuto simile all’interno
di una fortezza, con bastioni e fasciature
enormi [...] Molte opere d’arte erano
state nascoste in profondi sotterranei, la
maggior parte aveva emigrato. Quanto si
poteva mettere in salvo era stato portato
lontano. [...] Colleoni viveva [...] sotto una
capannuccia dal tetto aguzzo rifasciata di
graticci. In ogni chiesa c’erano montagne di
sacchi, terrapieni, travature, sostegni e ripari
fra colonna e colonna, fra navata e navata
...» [Fracchia 10-11]. La Basilica viene
protetta con un muro di sacchi di sabbia.
Durante l’inverno, poi, stagione della tregua,
si compie la protezione di tutti gli altri
monumenti.
.18 novembre: undicesima e ultima incursione
diurna sulla città. I piloti austriaci
adesso temono gli appostamenti delle artiglierie
veneziane. Per quest’ultimo attacco
diurno arrivano 5 aerei che si dividono le
zone da colpire: l’Arsenale, la Stazione ferroviaria,
le batterie costiere. Cadono 27
bombe e per la maggior parte vanno a vuoto.
La somma delle bombe accertate cadute
sulla città dal 24 maggio è di 144, ma i danni
arrecati relativamente piccoli e nessuno
che abbia una qualche rilevanza militare.
1916
.15 maggio: con l’arrivo della primavera
riprendono le ostilità e le incursioni notturne
degli aerei austriaci. Nella notte
volano sulla città ben nove apparecchi, che
sganciano qualcosa come 57 bombe, ma
riescono soltanto a demolire per metà una
piccola vecchia casa in Calle de le Rasse.
Peraltro incutono molto spavento e questo
attacco segna l’inizio della vera passione di
Venezia, ovvero «la stagione delle lunghe
notti bianche, l’attesa ansiosa dell’urlo lacerante
della sirena nel grande silenzio
stellare, il sonno agitato delle donne e dei
fanciulli, l’inquietudine del pericolo imminente
ad ogni tramonto» [Fracchia 12]. Tra
il 15 maggio e il 18 settembre 1916 Venezia
subirà 12 attacchi condotti a fondo senza
contare quelli che saranno interrotti o respinti
al largo. In complesso, durante questo
periodo, gli austriaci lanceranno 432
bombe, tra esplosive e incendiarie.
.15-24 maggio: ‘spedizione punitiva’ austriaca
nel Trentino, che non riesce per la resistenza
delle truppe italiane sul Pasubio e sull’Altopiano
di Asiago.
.19 maggio: il barone Giorgio Franchetti
dona allo Stato allo Stato la Ca’ d’Oro e
una importantissima collezione di opere
d’arte tra cui la Venere seduta del Tiziano, la
Venere dormente di Paris Bordone, il San
Sebastiano del Mantegna e altri capolavori.
Costruito dai Contarini fra il 1421 e il 1430,
il palazzo è, assieme a Ca’ Foscari, il più
bell’esempio dell’architetura gotica che
fiorì a Venezia all’inizio del 15° secolo.
.31 maggio: muore il pittore Egisto Lancerotto
nato a Noale nel 1847. Nel 1853 si
trasferisce con la famiglia a Venezia e si
forma all’Accademia.
.23 giugno: nuova incursione aerea.
.9 agosto: attacco in massa austriaco al
quale partecipano 17 apparecchi che sganciano
sulla città 142 bombe; una di queste
cade sulla Chiesa di S. Maria Formosa, che
verrà in seguito restaurata.
.10 agosto: nuova incursione aerea. Nello
stesso giorno Nazario Sauro (1880-1916)
è giustiziato. Allo scoppio della guerra era
fuggito da Capodistria, dov’era nato e cresciuto,
e aveva cercato riparo a Venezia.
Qui si era arruolato volontario nella Regia
Marina. Per meriti di guerra era stato decorato
(giugno) con la medaglia d’argento e
promosso a tenente di vascello. S’era imbarcato
sul sommergibile Giacinto Pullino,
che nella notte del 30 luglio era uscito dal
porto di Venezia con l’obiettivo di silurare
le opere di guerra austriache nelle acque di
Fiume. Ma il sommergibile giunto nel brac-
722
cio d’acqua che divide le isole di Unie e Galiola
s’era incagliato ed era stato abbandonato.
Nazario Sauro con tutti i suoi compagni
era fatto prigioniero e condannato dal
tribunale militare alla pena di morte per alto
tradimento, perché suddito austriaco arruolato
nella Marina di una nazione nemica.
Due ore dopo veniva impiccato a Pola.
Moriva gridando tre volte: Morte all'Austria!
Viva l'Italia! Nel testamento scrive per
il figlio le seguenti parole: «Su questa patria
giura e farai giurare ai tuoi fratelli che
sarete sempre, ovunque e prima di tutto
Italiani». All’ingresso della sede municipale
di Ca’ Corner-Piscopia-Loredan una targa
lo ricorda.
.15 agosto: all’alba, per rispondere agli
attacchi nemici del 10 agosto, una squadriglia
di idrovolanti italiani e francesi spicca
il volo verso Trieste con un bersaglio preciso
in mente: i cantieri. I francesi perdono
un aereo, mentre gli italiani lasciano sul
campo il pilota Garassini, ma il suo aereo
riesce ad ammarare grazie al guardiamarina
Brunetta che prende i comandi.
.In una lettera privata scritta a settembre
si può leggere «Venezia è come una prima
donna in lutto. Tutti gli angeli dorati indossano
abiti di sacco dipinti di un grigio sporco.
Tutto quel che splende è coperto. Di
notte tutto è buio come nel medioevo [...]
Tutti gli alberghi salvo il Danieli sono ospedali,
nessun antiquario è aperto. Gli unici
stranieri sono quelli che hanno casa qui.
Non è permesso a nessuno dipingere o fotografare
[...] San Marco è un fortilizio di
sacchi di sabbia» [Mamoli Zorzi 25].
.Tre incursioni aeree nelle notti del 4, 7 e
13 dicembre.
1917
.1° febbraio: si costituisce un Sindacato di
studi per imprese elettrometallurgiche e navali
nel porto di Venezia. Nell’atto costitutivo del
Sindacato figurano molti nomi del gotha
economico e finanziario del momento: due
società elettriche, la Sade, fondata da Volpi,
e la Cellina, società ferroviarie e marittime
come la Società veneta di navigazione a vapore
lagunare e la Società veneta per la costruzione
e l’esercizio di ferrovie secondarie, società siderurgiche
come la Franco Tosi; società meccaniche
come le Officine Battaglia e la Savinem,
società di costruzioni come la Edoardo Almagià;
privati imprenditori come Nicolò
Papadopoli e Giancarlo Stucky.
.15 maggio: il Sindacato presenta il progetto
Coen Cagli per il nuovo Porto industriale
e commerciale di Venezia-Marghera. Si
progetta cioè di realizzare un moderno
porto commerciale e industriale in laguna
per attirarvi le imprese più diverse, prevalentemente
di grande mole, per produrre
merci di grande consumo: prodotti chimici,
fertilizzanti, coke, vetri e cristalli, alluminio,
acciaio e i suoi prodotti. Per il porto, da
collegarsi tramite un grande canale navigabile
alla terraferma con raccordi ferroviari e
fluviali, Cagli indica la zona paludosa dei
Bottenighi, presso Marghera, come la più
adatta ad ospitare uno sviluppo di moli e
banchine attrezzate per lavorare sul posto
le materie prime importate e quelle da
esportare. Nella zona portuale si prevede la
costruzione di una grande centrale termoelettrica
e a ridosso dell’insediamento industriale
un quartiere urbano di 30mila abitanti,
destinato ad ospitare la popolazione
rurale attirata dall’industria.
.20 maggio: il Consiglio Superiore dei
Lavori Pubblici approva il piano di Cagli,
presentato appena cinque giorni prima.
.12 giugno: Volpi trasforma il Sindacato
in Società Porto Industriale di Venezia.
.23 luglio: a Roma si stipula la convenzione
tra Stato, Comune di Venezia e Società
Porto Industriale per la costruzione
del nuovo Porto di Venezia con annessa zona
industriale e relativo quartiere urbano
sulle barene dei Bottenighi. Il decreto viene
firmato dopo tre giorni. Firmatari e testimoni,
oltre al presidente del Consiglio Paolo
Boselli e al ministro dei Lavori pubblici
Ivanoe Bonomi, sono i maggiori esponenti
della vecchia e nuova Venezia che danno,
in tal modo, il via alla grande Venezia destinata
a cambiare volto e futuro della Venezia
novecentesca. La grande Venezia prevede
l’unificazione in un unico Comune dei
tanti piccoli Comuni lagunari o che si affacciano
sulla laguna per un poderoso rilancio
economico di Venezia, tristemente decadu-
723
ta durante gli anni della dominazione straniera
cominciata nel 1797.
.14 agosto: dopo mesi di assoluta pace
giungono alle quattro del mattino sul cielo
della laguna 15 aerei austriaci. Quattro sono
abbattuti con i loro equipaggi, tre danneggiati
vengono costretti ad ammarare. In questa
incursione, che si protrae dalle 4 alle 10
del mattino, sono sganciate 16 bombe sulla
città. Una di questa cade all’interno dell’Ospedale
Civile, devastando tutta una
«corsia e sfasciando un magnifico soffitto
quattrocentesco della antica Scuola di S.
Marco» [Fracchia 15]. Un’altra rade al suolo
una casa in Campo dei due Mori, uccidendo
e ferendo le persone che vi abitavano. A
questo attacco austriaco, l’aviazione italiana
risponde devastando il campo di aviazione
di Parenzo e così finiscono le incursioni
aeree su Venezia che hanno provocato danni
soprattutto alle chiese piuttosto che alle
opere militari: «Pochissime case di cittadini
rovinarono. Il numero delle vittime umane
fu miracolosamente esiguo. Le chiese pagarono
per tutti, e qualche pio istituto. Santa
Maria Formosa s’incendiò, di S. Francesco
della Vigna fu distrutto l’abside, S. Giovanni
e Paolo si riempì di calcinacci e di scheggie,
la cupola tonda di S. Pietro d’Olivolo bruciò
[...] L’Ospedale Civile, l’Istituto del Buon Pastore,
il Ricovero dei vecchi ebbero buchi e
squarci nei loro tetti e nelle loro pareti. Una
piccola casa neutrale, il Consolato di Svezia,
fu anche colpita. Una bomba cadde senza
arrecare danni, in Piazza S. Marco, a dieci
metri alla Basilica» [Fracchia 15].
.16 agosto: il Comune approva la convenzione,
dando il via libera alla costruzione
della Prima zona industriale (860 ettari),
che si protrarrà fino al 1924, e dei canali
industriali Nord e Ovest. Intanto, lo stesso
Comune ottiene che Marghera sia inserita
nel proprio territorio municipale, programmando
di costruirvi il quartiere urbano e
predispone tutte le necessarie opere di urbanizzazione.
I socialisti vedono di «buon
occhio l’insediamento di un complesso industriale
a Marghera, intravedendo nella
formazione di un grosso nucleo operaio un
potenziale punto di forza del partito».
.5 ottobre: muore il pittore veneziano
Guglielmo Ciardi (1842-1917). All’Accademia
frequenta i corsi di Domenico Bresolin
che insegna pittura en plein air e Ciardi se
ne innamora … iniziando una lunga ricerca
sul motivo preso dal vero e rinnovando
la pittura veneta di paesaggio. A Ca’ Pesaro
alcuni dipinti. I due figli Giuseppe ed
Emma seguiranno le orme paterne.
.31 dicembre: «Roma è popolata di profughi
veneziani; ieri incontrata la G. che
arriva dal suo palazzo sul Canal Grande,
con il suo Giorgione sotto il braccio, in una
cappelliera» [Morand 74].
.24 ottobre: l’esercito italiano subisce la
disfatta di Caporetto, retrocede e si arresta
sulla linea Grappa-Montello-Piave.
.Al 6123 di Campo S.M. Formosa una
targa posta dal Comune ricorda che qui
abitò Leone Graziani (1791-1852), uno dei
protagonisti della rivoluzione veneziana
del 1848-49.
1918
.Beffa di Buccari. Nella notte (10-11 febbraio)
partono da Venezia per forzare l’ingresso
della baia di Buccari, sulla costa dalmata,
tre Mas (un acronimo che sta per
Motobarca Armata Svan, poi diventato Motoscafi
Anti-Sommergibili e infine trasformato
da D’Annunzio in Memento Audere Semper,
come dire osare l’inosabile). I tre Mas sono costruiti
a Venezia e portano i numeri 94, 95 e
96. A bordo ci sono Costanzo Ciano, Luigi
Rizzo e Gabriele D’Annunzio che partono
dalla Riva del Redentore, nel cui campo
sarà in seguito posto un pilo (1929) a ricordo
dell’impresa. Entrano nella Baia di
Buccari, affondano un piroscafo austriaco e
poi lasciano tre bottiglie in ognuna delle
quali vi è lo stesso messaggio:
In onta alla cautissima flotta austriaca occupata
a covare senza fine dentro i porti sicuri la gloriuzza
di Lissa, sono venuti col ferro e col fuoco
a scuotere la prudenza nel suo più comodo rifugio
i marinai d’Italia, che si ridono d’ogni sorta
di reti e di sbarre, pronti sempre a osare l’inosa-
724
bile. E un buon compagno, ben noto, il nemico
capitale, fra tutti i nemici il nemicissimo, quello
di Pola e di Cattaro, è venuto con loro a beffarsi
della taglia. 10-11 febbraio 1918. Gabriele
d’Annunzio.
.28 febbraio: alle 6 del mattino ultimo
attacco aereo a Venezia. Una cinquantina di
velivoli, fra le 10 di sera del 27 e le 6 del
mattino, lasciano cadere sulla città circa 300
bombe, danneggiando monumenti e opere
d’arte. Uno dei velivoli viene colpito dalle
difese antiaeree ed è costretto ad un atterraggio
di fortuna. I due aviatori austriaci
sono catturati e su di loro si riversa il biasimo
del mondo intero. Di questa incursione
un giornale tedesco chiederà il perché dell’inutile
bombardamento, sostenendo che
la barbara aggressione avrebbe potuto distruggere
una città come Venezia, che non
appartiene soltanto all’Italia ma è patrimonio
comune di tutta la società civile.
Alla fine del conflitto, secondo Scarabello,
si conteranno ben 28 incursioni aeree tra il
24 maggio 1915 e il 23 ottobre 1918 con il
lancio di 620 bombe su Venezia. Altrove i
numeri sono diversi: sulla città caddero
«1039 bombe che provocarono 52 morti
nonché danni gravissimi al patrimonio abitativo
e alle opere d’arte» [Giordani 28].
.19 febbraio: muore lo scultore veneziano
Antonio Dal Zotto (1852-1918), il cui
nome è legato ai monumenti di Carlo Goldoni
in Campo S. Bortolomio e a quello di
Sebastiano Venier nella Chiesa di S. Giovanni
e Paolo.
.11 giugno: Luigi Rizzo affonda la corazzata
austriaca Viribus Unitis nel porto di
Pola. Era partito da Venezia con un Mas.
.6 agosto: muore il pittore veneziano
Natale Gavagnin (1851-1918, all’anagrafe
Cavagnin). Coloritore eccellente, accanto
alle scene di pesca e ai tradizionali paesaggi
lagunari inserisce fenomeni atmosferici,
temporali, acquazzoni, nevicate …
.15 ottobre: muore Luigi Nono (1850-
1918). Si forma all’Accademia, dove poi diventa
professore. Una targa alle Zattere al
civico 1489/1490 ricorda che qui visse.
.3 novembre: a Villa Giusti (in località
Mandria, a Padova), dopo tre giorni di trattative,
si firma (ore 15 e 15) l’armistizio tra
l’impero austro-ungarico e l’Italia. La guerra,
però, continua sul fronte occidentale
fino all’11 novembre, quando anche la Germania,
trascinata dal crollo dell’Austria-
Ungheria, firma l’armistizio con le potenze
dell’Intesa (Francia, Inghilterra e Stati Uniti),
di cui fa parte anche l’Italia.
.Lo scrittore francese Paul Morand annota
in modo impressionistico che torpediniere
franco-inglesi sorvegliano l’Adriatico,
mentre 60 forti veneziani proteggono la
laguna. La cupola degli Scalzi è squarciata
dalle bombe, l’Arsenale colpito, il Palazzo
Ducale danneggiato, la Chiesa di S. Marco
soffoca sotto cinque metri di sacchi di sabbia
tenuti da grosse tavole e reti d’acciaio;
scomparsi i 4 Cavalli; i Tiziano, arrotolati;
canali senza gondole; i piccioni, mangiati
[Cfr. Morand 73].
.Il Comune autorizza la collocazione a
muro di alcune targhe a ricordo dei caduti
nella guerra del 1915-18: al ponte di Cannaregio
con un elenco di 88 nomi su quattro
colonne; in Campo S. Moisè [S. Marco]
con una lista di 41 nomi; in Campo S. Maria
del Giglio con una lista di 17 nomi; in
Campo S. Felice [Cannaregio] con 36 nomi.
1919
.Il Provveditorato al Porto subentra all’amministrazione
ferroviaria nella gestione
della Marittima. Intanto partono i lavori
per la realizzazione di un canale artificiale
rettilineo (fondale 10 metri, largo 50, lungo
4mila) che congiunge il Canale della Giudecca
con il futuro Porto di Marghera, che
è stato già ipotizzato nel piano presentato
nel 1917 al quale verrà apportata una variazione
nel 1925.
.S’insediano a Porto Marghera le prime
unità produttive e poi gradualmente il polo
725
industriale si estenderà a Sud, verso il Brenta
e Fusina. La zona industriale, comunque,
conosce subito una fase di notevole sviluppo,
tanto che qualche anno dopo il primo
censimento registrerà già 17 insediamenti
industriali e commerciali con 1.200 dipendenti.
Nel 1925 si contano 33 aziende e 3.340
addetti. Allo scoppio della seconda guerra
mondiale, nell’area del porto e della zona
industriale le aziende diventeranno più di
100 e i lavoratori circa 15mila. Nel 1950 si
censiscono 128 aziende e 22.500 addetti. Si
progetta quindi la Seconda zona industriale
[v. 1960] e nell’area Nord nascono le prime
industrie petrolchimiche, che si sviluppano
velocemente sfruttando alcuni prodotti
necessari ai processi produttivi della chimica,
come l’acetilene, già presenti nella zona.
Nel 1960 le aziende attive nei campi della
chimica, della metallurgia non ferrosa, delle
costruzioni dell’acciaio, della ceramica e
della petrolchimica sono circa 200. Il processo
di espansione industriale è inarrestabile
e così nel 1963, grazie anche al boom
economico, si progetta di realizzare la Terza
zona industriale, che fortunatamente non
sarà mai completata, anche perché l’alluvione
del 1966 porrà un freno alla manipolazione
della laguna. Ma intanto, la zona
industriale conta 227 aziende con 31mila
addetti. Il numero delle aziende continua a
crescere, tanto che nel 1990 ci sono 303 insediamenti,
ma cala vistosamente quello degli
addetti che nello stesso 1990 si riducono a
18.814. Le attività più importanti diventano
la lavorazione del petrolio e dei suoi derivati,
la lavorazione dei metalli, accanto alla
produzione di fosfati, fertilizzanti e prodotti
chimici. Nel 1996 le aziende si riducono a
296 e gli addetti a 13.927.
Intanto, nel 1994 la rivista Medicina democratica
pubblica un dossier contenente i dati
che un ex operaio dell’impianto Cvm (Cloruro
di vinile monomero) di Porto Marghera
ha raccolto negli anni sulle malattie e
sulle cause di morte dei suoi compagni di
lavoro. Subito viene presentato un esposto
alla Procura della Repubblica (22 agosto).
L’inchiesta si conclude nel 1997 con il rinvio
a giudizio per 28 dirigenti di Montedison
ed Enichem (in seguito Enichem deciderà
di lasciare Porto Marghera e al suo posto si
insedia Dow Poliuretani Italia). I capi di
imputazione riguardano le morti per tumore
causate dalla lavorazione del Cvm e i
danni provocati all’ambiente tra il 1950 e il
1960. Il processo inizia il 13 marzo 1998 e
termina il 2 novembre 2001 con l’assoluzione
di tutti gli imputati per l’assenza di
un’appropriata legislazione nel periodo
esaminato: l’invio degli scarichi inquinanti
in laguna si è verificato prima dell’emanazione
della normativa sugli scarichi e quindi
non è reato, mentre gli effetti cancerogeni
del Cvm non erano ancora noti nel periodo
in cui si sono verificati i danni alla salute.
Nel frattempo, la pericolosità dell’insediamento
della chimica a Porto Marghera
porta alla stipula dell’Accordo sulla Chimica
(21 ottobre 1998, approvato il 12 febbraio
1999, integrato nel 2000). L’Accordo, che è
sottoscritto da 17 aziende e firmato da rappresentanti
dello Stato, Enti Pubblici e
Sindacati, si pone l’obiettivo di convertire la
tecnologia in uso con una meno inquinante
per mantenere nel tempo le condizioni ottimali
di coesistenza tra la tutela dell’ambiente
e lo sviluppo produttivo nel settore
chimico. I due obiettivi principali dell’Accordo
sono: 1) risanare e tutelare l’ambiente
con azioni di disinquinamento, bonifica e
messa in sicurezza dei siti, di riduzione
delle emissioni in atmosfera e in laguna e di
prevenzione dei rischi di incidente rilevante;
2) indurre investimenti adeguati, con l’obiettivo
di dotare gli impianti esistenti delle
migliori tecnologie ambientali, assicurando
il mantenimento e la qualificazione dell’occupazione.
Per coordinare e realizzare i progetti
di bonifica si realizza un
Master Plan, che prevede di
ridurre il trasferimento di
inquinanti da Porto
Marghera alla laguna di
Venezia e al suo ecosistema,
risanare i fondali dei canali
industriali con marginamento
delle sponde. Nel 2006 il
Comune vara un sondaggio
tra i residenti e i dati vengono
resi pubblici il 15 luglio:
la popolazione del Comune
726
risponde alla consultazione, schierandosi
per l’80% con il No al mantenimento a Marghera
del ciclo del cloro, una delle sostanze
più usate nei cicli produttivi dell’industria
petrolchimica, e dannosissimo per la salute.
Si pone quindi il problema della riconversione
della chimica a Marghera, ma anche
di quella di tutti gli altri impianti.
.23 marzo: a Milano, in Piazza San Sepolcro
si riuniscono un centinaio di persone
(i primi fascisti, chiamati sansepolcristi).
Mussolini fonda i Fasci di combattimento. Il
movimento ha un programma vago ed è
alla ricerca di un’ideologia. Tenta di fondere
i motivi nazionalistici, cari ai combattenti,
con la polemica contro l’inefficienza del
parlamentarismo, che trova facili consensi
anche negli ambienti piccolo-borghesi.
Mussolini capisce che la debolezza della
classe dirigente, incapace di stabilizzare la
situazione economica e sociale, si può vincere
conquistando i favori dei gruppi dominanti
del padronato industriale e dei
proprietari terrieri, sempre più intolleranti
verso le manifestazioni popolari e pronti
ad appoggiare chiunque fosse disposto a
usare la ‘mano forte’. Così, nel giro di pochi
mesi, la propaganda fascista conquista terreno
e, senza far segreto di una volontà
autoritaria, dichiaratamente antidemocratica,
cerca di sfruttare il malcontento e di
incanalare la spinta reazionaria delle forze
borghesi e conservatrici, già deluse per la
vittoria mutilata a Versailles (cioè la sconfitta
al tavolo della pace dopo la vittoria sul
campo) e atterrite dalla ascesa delle classi
popolari, che sembrano voler scuotere
e schiacciare il tradizionale
assetto gerarchico della società italiana.
Il movimento fascista, diventa
partito nel novembre del 1921, ottenendo
l’elezione di 35 deputati. Il
fascismo nasce dunque come reazione
e conseguenza della grave crisi
politica ed economica seguita alla
prima guerra mondiale. Il ritorno
alla ‘normalità’ non ha offerto ai
reduci la meritata ricompensa, dopo
i lunghi anni di pericoli e sofferenza
in trincea. Anzi, insieme al dissesto
delle finanze pubbliche, che i
responsabili al governo non riescono a
sanare, l’aumento dei prezzi e il diffondersi
della disoccupazione alimentano le agitazioni
popolari. In questo sconvolgimento
sociale, dove l’inefficienza economica stimola
il rafforzamento dei partiti di massa,
con una forte crescita dei socialisti, soprattutto
fra gli operai, e un’affermazione del
Partito Popolare fra i cattolici dell'ambiente
contadino, nasce e si afferma il movimento
fascista.
.24 marzo: la corazzata Tegetthoff, «orgoglio
della flotta imperiale austriaca», è trascinata
‘prigioniera’ nel Bacino di S. Marco:
sfila lentamente col gran pavese alzato
davanti al cacciatorpediniere italiano Audace,
che reca a bordo Vittorio Emanuele III.
.18 maggio: muore a Venezia il pittore
triestino Pietro Fragiacomo (1856-1922). Nel
1864 la famiglia si trasferisce a Venezia e si
forma all’Accademia. Stringe amicizia con
Giacomo Favretto ed Ettore Tito con il quale
va spesso a dipingere dal vero a S. Pietro di
Castello. È ricordato per i suoi paesaggi lagunari.
La Biennale, che lo aveva consacrato
nel 1910 con una personale, gli dedicherà
una retrospettiva (1924).
.28 giugno: Trattato di Versailles. A conclusione
della prima guerra mondiale si stipula
la pace: l’Italia riceve l’Alto Adige,
Trieste e l’Istria.
.12 settembre: una legione di volontari,
comandati da Gabriele D’Annunzio, occupa
la città di Fiume per il rifiuto opposto
dalla conferenza di pace di Versailles alla
richiesta italiana di annettere la città. Dopo
il Trattato di Rapallo (12 novembre 1920), che
fa di Fiume una città libera, il governo italiano
ordina lo sgombero con la forza dei
legionari.
.20 settembre: a conclusione di un comizio
socialista primo fenomeno squadrista a
Venezia.
.18 ottobre: il Ministero della Marina decora
Venezia con la croce al merito di guerra,
concessa contestualmente anche a Brindisi,
Ancona e Grado «le cui generose popolazioni,
nonostante le replicate offese dal
mare e dal cielo, le numerose vittime e le
privazioni causate dalla sospensione di
ogni traffico, mai piegarono l’animo».
727
.Inizia in quest’anno e si protrae per alcuni
anni l’escavo del Canale Vittorio Emanuele
III da Venezia a Marghera e l’approfondimento
del Canale della Giudecca.
.16 novembre: elezioni politiche e partiti
non in grado di governare. Preludio ad agitazioni
sociali [v. 1920]. Il Comune è retto dal
regio commissario Nunzio Vitelli (1919-20).
.20 dicembre: in Campo Bandiera e Moro
o della Bragora, al civico 3612, sede del Circolo
Garibaldi pro Venezia Giulia, si pone una
targa in memoria del triestino Guglielmo
Oberdan «simbolo eterno di fede italiana».
.A Porto Marghera la Sade inizia la
costruzione della Centrale termoelettrica.
.Si fonda il Circolo Artistico nella sede
delle Prigioni Nuove con l’obiettivo di promuovere
ed organizzare iniziative artistiche,
letterarie e musicali.
.Muore a Pola il pittore veneziano Giovanni
Grubacs (1830-1919), figlio d’arte formatosi
all’Accademia.
.Inaugurazione del Museo Storico Navale
di Venezia. Antenata del Museo era stata la
Casa dei Modelli sorta all’interno dell’Arsenale
intorno al 1778 che custodiva i modelli
delle navi i quali sostituivano, all’epoca, i
disegni di progettazione: dai modelli, rapportati
in scala, venivano poi costruite le
imbarcazioni al naturale. La Casa dei Modelli
fu saccheggiata dai francesi nel dicembre
del 1797, così come furono saccheggiati
tanti altri luoghi. Ciò che rimase fu poi conservato
dagli austriaci, subentrati ai francesi,
entro le mura di cinta dell’Arsenale. Alla
fine del dominio austriaco (1866), i cimeli
rimasti vennero sistemati in un’unica sede
che formò il primo nucleo del Museo dell’Arsenale,
sito nell’interno dell’Arsenale
stesso. Adesso lo Stato Maggiore della Marina
decide di costituire un unico Museo
Storico della Marina che nel 1964 sarà trasferito
nella sede definitiva a fianco della Chiesa
di S. Biagio Vescovo, edificio del 15° sec.
già usato dalla Repubblica per conservare
il grano necessario ai forni della zona che
confezionavano il ‘biscotto’ (un particolare
tipo di pane a lunga conservazione, adatto
per l’uso sulle navi).
1920
.Entra a far parte della Marina militare
italiana un esploratore già appartenente alla
flotta austriaca che con con il nome di Saida
era stato varato dai cantieri di Monfalcone
nel 1912. Viene ribattezzato Venezia.
.Riprende la Biennale dopo la sospensione
seguita a quella del 1914 con la 12a
edizione (15 aprile-31 ottobre). Per la prima
volta vi è distinzione tra le cariche di
sindaco di Venezia e di presidente della
Biennale: il commissario governativo Nunzio
Vitelli designa presidente Giovanni
Bordiga, mentre il nuovo segretario generale
è Vittorio Pica, che promuove le prime
presenze delle avanguardie (Impressionisti,
Postimpressionisti, Die Brücke). Il curatore del
padiglione francese, Paul Signac, oltre a 17
proprie opere, espone Cézanne, Seurat, Redon,
Matisse e Bonnard, mentre l’Olanda
propone la retrospettiva di Van Gogh e la
Svizzera quella di Hodler. I paesi partecipanti
sono al minimo storico: 11 (Belgio,
Cecoslovacchia, Francia, Italia, Olanda,
Polonia, Spagna, Svezia, Svizzera, Russia,
Usa). Illustri assenti, tra gli altri, l’Austria e
la Germania, ma è presente per la prima
volta la Cecoslovacchia. Due retrospettive
728
sono dedicate a pittori veneziani, una a
Guglielmo Ciardi (1842-1917) e l’altra a
Umberto Moggioli (1886-1917).
.Al Lido gare di idrovolanti, che si faranno
per diversi anni, per la conquista della
Coppa Internazionale Schneider [v. 1927].
.Settembre: epidemia di scioperi su tutto
il territorio nazionale e occupazione di
fabbriche, sintomi di un malessere sociale
che ingrossa il movimento fascista creato a
Milano il 23 marzo 1919 dal futuro dittatore
italiano Benito Mussolini.
.31 ottobre: ultime elezioni generali amministrative
prima dell’entrata in vigore
della normativa fascista. Il nuovo podestà
è Davide Giordano (1920-24).
.12 novembre: Trattato di Rapallo. L’Italia
rinuncia alla costa dalmata, salvo Zara, a
favore della Jugoslavia.
.Viene demolita la Scilla, una nave-collegio,
«un orfanotrofio galleggiante» per i
piccoli orfani veneziani, che vi entravano a
sette anni, vivevano a bordo della nave e
ricevevano un’educazione militare: era la
Scuola Marinaretti, fondata su iniziativa di
Davide Levi Morenos, che provvedeva al
ricovero, all’assistenza, all’educazione, alla
istruzione professionale degli orfani di
marinai e pescatori e di guerra e in genere
di fanciulli abbandonati, perché potessero
inserirsi nel mondo del lavoro marittimo.
Era una vera e propria scuola che forniva
mozzi, marinai, timonieri, meccanici e
motoristi: si divideva in due sezioni, una a
terra, in cui erano ospitati i bambini dai 7
ai 12 anni, l’altra sulla nave Scilla, per i ragazzi
fino ai 18 anni. Ecco la testimonianza
di un orfano:
«Si viveva alla militare: ci alzavamo alle 5.30 del
mattino, dovevamo farci la branda e poi, estate ed
inverno, andare in coperta a lavarsi a dieci a dieci
in grandi mastelle dette ‘baie’; una volta lavati,
nella medesima acqua, dovevamo lavarci la biancheria.
Due volte la settimana, giovedì e domenica,
bagno completo all’aperto sia d’estate che d’inverno.
[...] a scuola si andava ai Cavanis o
all’Angelo Raffaele, sulla nave ci esercitavamo a
svolgere e riavvolgere le vele, a lavare e pulire con
lo spazzettone la coperta, a salire sulle scale marinare,
sui vari alberi [...] La vita a bordo era veramente
dura per dei bambini [...] Le più piccole
mancanze venivano punite severamente. Alla
colazione della mattina, fatta di latte e pane, chi
aveva commesso una piccola infrazione, veniva, a
sua scelta, privato del latte o del pane. A terra,
avvolti nella piccola mantella militare, si andava
ben poco, per lo più a presenziare a funerali di
benefattori [...]. Finito il periodo della Scilla si
andava a fare il pescatore a Chioggia o il mozzo a
bordo delle navi» [in Cosulich 75].
.Nel Ghetto Vecchio viene murata una
targa in memoria degli ebrei caduti nella
guerra 1915-18 con una lista di 24 nomi su
due colonne.
1921
.15 maggio: elezioni politiche.
.11-13 ottobre: Congresso di Venezia. I rappresentanti
dell’Austria e quelli dell’Ungheria,
sotto la presidenza del marchese siciliano
Pietro Tomasi Della Torretta, si riuniscono
a Venezia per modificare il Trattato
del Trianon, stipulato nel Grande Trianon,
un edificio della reggia di Versailles, il 4
giugno 1920 fra le potenze vincitrici della
prima guerra mondiale, Stati Uniti, Regno
Unito, Francia e Italia, che, assieme ai loro
alleati, Romania, Regno dei Serbi, Croati e
Sloveni (poi Jugoslavia) e Cecoslovacchia,
stabiliscono le sorti del Regno d’Ungheria
in seguito alla dissoluzione dell’impero
Austro-Ungarico: si assegna all’Ungheria
la città di Odemburg.
.Scissione nel Psi, nasce il Pcd’I, poi Pci,
poi Pds, poi Ds ...
.Nell’isola artificiale di Sacca Sessola [v.
1870] si costruisce la piccola Chiesa di Sacca
Sessola in stile neo-romanico ad uso degli
ammalati di tubercolosi. L’isola e la chiesetta
andranno in rovina e soltanto all’inizio
del 21° sec. saranno recuperati per un progetto
di isola-albergo.
1922
.Gennaio: il Comune si dota di uno strumento
di comunicazione, fondando la rivista
mensile Città di Venezia, pubblicata fino
al settembre 1935.
.17 maggio: il re Vittorio Emanuele III
inaugura il canale che porta il suo nome e che
729
collega la Marittima con Porto Marghera.
.13a Biennale d’Arte (1° aprile-ottobre).
Presidente Giovanni Bordiga, segretario
Vittorio Pica. Quest’ultimo propone una
retrospettiva dedicata a Modigliani e una
mostra di scultura africana. Le due iniziative
sono molto criticate, perché Amedeo
Modigliani (1884-1920) è considerato un
pittore ‘maledetto’ per la sua vita disordinata,
e la mostra africana, definita ‘primitiva’,
non è capita. La Giunta del sindaco Davide
Giordano, allora, preoccupata dalla
nuova ardita tendenza iniziata dal segretario
Pica, gli affianca un consiglio direttivo
(in parte consiglio di amministrazione, in
parte controllore delle scelte culturali) composto
da 7 membri (diventerano 8 nel 1924
e 13 nel 1926). La mostra storica e speciale
di quest’anno è la Mostra della scultura negra.
Record di paesi partecipanti: ritornano tutti
i paesi tradizionalmente presenti e a questi
si aggiungono il Messico e diversi paesi
africani. Una delle quattro retrospettive è
dedicata ad Antonio Canova (1757-1822).
Tra le mostre personali quelle di due artisti
veneziani: Ettore Tito e Vittorio Zecchin.
.30 settembre: il Palazzo Reale viene dismesso
come reggia [aveva ospitato la corte
asburgica e successivamente i re d’Italia] e
grazie all’interessamento di Pompeo Molmenti,
che è sottosegretario alle Belle Arti,
diventa la sede del Museo Correr spostato
dal Fontego dei Turchi, dove risiedeva dal 4
luglio 1880. Era sorto grazie al collezionista
veneziano Teodoro Correr, che aveva riunito
collezioni di straordinaria importanza
e nel 1830 le aveva donate al Comune.
.Mussolini lancia la marcia su Roma (27
ottobre) e il re lo invita (28 ottobre) a formare
il governo. Entra a Roma (30 ottobre)
e accetta l’incarico di costituire un nuovo
governo. Si riduce la rappresentanza delle
forze di opposizione con una riforma elettorale.
Inizia la fascistizzazione dell’Italia
con la creazione della Milizia Volontaria
per la Sicurezza Nazionale.
.Viene approvato il progetto per l’insediamento
urbano di Marghera.
.Il barone Giorgio Franchetti dona per
testamento la Ca’ d’Oro con la sua ricca collezione
di opere d’arte allo Stato, che vi
aprirà (1927) la Galleria Franchetti.
1923
.Gennaio: viene costituito il Gran Consiglio
Fascista composto di ministri e di altri
personaggi del partito fascista.
.17 marzo: ultima seduta del Consiglio
comunale prima dell’applicazione della legislazione
amministrativa fascista.
.Gli opuscoli turistici propagandano la
novità che al Lido, all’Albergo Excelsior, funziona
da quest’anno un telefono senza fili in
comunicazione diretta con Roma, Parigi, Costantinopoli,
Londra, Berlino e New York.
.8 ottobre: a partire da questa data il Comune
di Pellestrina viene soppresso e aggregato
a Venezia (R. D. 27.5.1923) nel progetto
della grande Venezia.
.30 dicembre: Vittorio Emanuele III decreta,
con la controfirma di Benito Mussolini,
che i Comuni di Burano e Murano saranno
aggregati a quello di Venezia.
.Lo Iacp (Istituto autonomo case popolari)
inizia l’urbanizzazione della sacca di
Sant’Elena, formata gradualmente durante
gli ultimi decenni dell’Ottocento.
.AMurano una targa, posta al civico 14 di
Fondamenta A. Maschio, ricorda il gondoliere
Antonio Maschio (1820-1903) «che l’acutezza
dell’ingegno ed il tenace amore per
Dante svelò nelle città d’Italia commentando
il poema divino e ne ebbe unanime lode».
Scrisse saggi e commenti alla Divina Commedia,
tenne conferenze in varie città d’Italia
e infine lasciò il suo lavoro per un posto di
bidello al Liceo Marco Foscarini di Venezia.
.Si fonda il Liceo Scientifico G.B. Benedetti
in ottemperanza alla ristrutturazione
dell’ordinamento scolastico dovuto alla
riforma Gentile. Con l’istituzione dei licei
scientifici (in cui vengono a confluire la sezione
fisico-matematica degli istituti tecnici
e la cosiddetta ‘sezione moderna’ dei
licei classici) si viene a riconoscere dignità
liceale ad un tipo di formazione resa necessaria
dai recenti sviluppi socio-economici.
Dal 1997, con l’annessione del Liceo
Scientifico Severi del Lido di Venezia, il Benedetti
ha definitivamente assorbito il bacino
di utenza lagunare. È situato nel Centro
storico di Venezia a Castello presso
730
MOSTRA INTERNAZIONALE D’ARTE CINEMATOGRAFICA
– ALBO D’ORO –
LEONE D’ORO PER IL MIGLIOR FILM
Il Leone d’oro è il primo premio che viene
assegnato nell’ambito della Mostra. Si chiama
così dal 1954; in precedenza (tra il 1949 ed
il 1953) è conosciuto come Leone di San Marco
e prima ancora (1947 e 1948) come Gran Premio
Internazionale di Venezia. Fino al 1942 il
massimo riconoscimento della Mostra è la
Coppa Mussolini, assegnata per il miglior film
italiano e per il miglior film straniero.
1932 prima edizione non competitiva
1934 Teresa Confalonieri di Guido Brignone,
The man of Aran di Robert Flaherty
1935 Casta diva di Carmine Gallone, Anna
Karenina di Clarence Brown
1936 Squadrone bianco di Augusto Genina, Der
Kaiser von Kalifornien di Luis Trenker
1937 Scipione l’Africano di Carmine Gallone,
Un carnet de bal di Julien Duvivier
1938 Luciano Serra pilota di Goffredo Alessandrini,
Olympia di Leni Riefenstahl
1939 Abuna Messia di Goffredo Alessandrini
1940 la mostra non si svolge a causa
della guerra dal 1940 al 1945 incluso
1946 The southener di Jean Renoir
1947 Siréna di Karel Stekl
1948 Hamlet di Laurence Olivier
1949 Manon di Henri-Georges Clouzot
1950 Justice est faite di André Cayatte
1951 Rashômon di Akira Kurosawa
1952 Jeux interdits di René Clément
1953 non assegnato
1954 Giulietta e Romeo di Renato Castellani
1955 Ordet di Carl Theodor Dreyer
1956 non assegnato
1957 Aparajito di Satyajit Ray
1958 Muhomatsu No Issho di Iroshi Inagaki
1959 La grande guerra di Mario Monicelli,
ex aequo Il generale Della Rovere di
Roberto Rossellini
1960 Le passage du Rhin di André Cayatte
1961 L’année dernière à Marienbad di Alain
Resnais
1962 Cronaca familiare di Valerio Zurlini, ex
aequo Ivanovo Detsvo di Ivan Andrej
Tarkovskij
1963 Le mani sulla città di Francesco Rosi
1964 Deserto Rosso di Michelangelo Antonioni
1965 Vaghe stelle dell’Orsa di Luchino Visconti
1966 La battaglia di Algeri di Gillo Pontecorvo
1967 Belle de jour di Luis Buñuel
1968 Die Artisten in der Zirkuskuppel: ratlos di
A. Kluge
1969-72 non competitiva
1973 non si svolge
1974-76 non competitiva
1977-78 non si svolge
1979 non competitiva
1980 Atlantic City di Louis Malle, ex aequo
Gloria di John Cassavetes
1981 Die bleierne Zeit di Margarethe von Trotta
1982 Der Stand der Dinge di Wim Wenders
1983 Prénom Carmen di Jean-Luc Godard
1984 Rok Spokojnego Slona di Krystof Zanussi
1985 Sans toit ni loi di Agnès Varda
1986 Le rayon vert (Il raggio verde) di Eric
Rohmer
1987 Au revoir les enfants di Louis Malle
1988 La leggenda del santo bevitore di Ermanno
Olmi
1989 Beiqing chengshi di Hou Hsiao-Hsien
1990 Rosenkrantz and Guildenstern Are Dead di
Tom Stoppard
1991 Urga di Nikita Mikhalhov
1992 Qui Ju da guansi di Zhang Yimou
1993 Short Cuts di Robert Altman, ex aequo
Trois couleurs: Bleu di Krzysztof
KieÊlowski
1994 Alqing Wansui di Tsai Ming-Liang, ex
aequo Pred dozhdot di Milcho
Manchewski
1995 Xich-lo di Tran Anh Hung
1996 Michael Collins di Neil Jordan
1997 Hana-bi di Takeshi Kitano
1998 Così ridevano di Gianni Amelio
1999 Yi ge dou bu neng shao di Zhang Yimou
2000 Dayereh di Jafar Panahi
2001 Monsoon Wedding di Mira Nair
2002 The Magdalene Sisters di Peter Mullan
2003 Vozvrashcheniye di Andrei Zviagintsev
2004 Vera Drake di Mike Leigh
2005 Brokeback Mountain di Ang Lee
2006 Sanxia haoren di Jia Zhangke
2007 Se, Jie (Lust, Caution) di Ang Lee
731
Campo S. Giustina ed è ospitato in tre edifici
contigui: l’ex Chiesa di S. Giustina, in
cui sono presenti i laboratori, le aule speciali,
l’aula magna e la biblioteca; un corpo
secondario laterale, in cui si trovano gli
uffici e attraverso il quale si accede al secondo
edificio (condiviso con l’Itc Paolo
Sarpi) che ospita le aule per la didattica
curricolare; un terzo edificio in Calle del
Fontego (Palazzo Martinengo) che funge
da succursale.
.Il numero delle parrocchie a Venezia [v.
1592] portato da 70 a 40 e infine a 30 nel
1810, adesso ritorna a salire con l’aggiunta
di S. Giuseppe di Castello. Poi sarà la volta
di Sant’Elena (1930) e Sant’Alvise (1931) e
quindi del Lido e di altre, per cui nel 21°
secolo se ne conteranno 38.
.La diocesi di Venezia inizia a pubblicare
un settimanale intitolato La settimana religiosa
che nel 1946 diventerà La voce di San
Marco e nel 1976 Gente Veneta.
1924
.27 gennaio: con la firma del patto di Roma
viene ufficialmente riconosciuta la sovranità
dell’Italia su Fiume.
.6 aprile: elezioni politiche. Vittoria della
lista dei fascisti e dei loro alleati alle elezioni
per la Camera.
.14a Biennale d’Arte (1° aprile-31 ottobre).
Presidente Giovanni Bordiga, segretario Vittorio
Pica. Una delle due mostre storiche e
speciali è dedicata al veneziano Vittorio Zecchin.
Tra le retrospettive ci sono le opere dei
veneziani Ugo Valeri, Pietro Fragiacomo.
.10 giugno: rapimento e assassinio del
deputato socialista Giacomo Matteotti.
.Ottobre: conferenza di Venezia fra l’Italia
e la Jugoslavia per risolvere tutte le questioni
rimaste in sospeso fra i due paesi,
concernenti Fiume, Zara e la Dalmazia.
.Burano e Murano vengono aggregate al
Comune di Venezia nel progetto della grande
Venezia. Il Comune è retto dal regio commissario
Pietro Fornaciari (1924-26).
.Piano Regolatore del quartiere Vittorio
Emanuele III a Sant’Elena. Nella nuova isola
veneziana verrà realizzato il parco delle
Rimembranze con lo scopo di evitare l’affaccio
dell’edilizia sul bacino marciano.
732
1925
.10 luglio: muore a Roma l’archeologo
veneziano Giacomo Boni (1859-1925). Nel
1888 era stato chiamato a Roma come segretario
per la Regia Calcografia, poi era
diventato ispettore dei monumenti, ottenendo
(1898) la direzione degli scavi del
Foro Romano alle cui importanti scoperte
è legato il suo nome. A Venezia aveva partecipato
ai lavori di restauro del Palazzo
Ducale e avviato una serie di scavi di controllo
sulle fondazioni del Campanile di S.
Marco.
.3 gennaio: Benito Mussolini si assume
la responsabilità dell’assassinio del deputato
socialista Giacomo Matteotti e vara le
leggi fascistissime [v. 1926].
.A Marghera, sulla base del Piano Regolatore
redatto da Pietro Emilio Emmer, lo
Iacp inizia la costruzione (1925-1927) dei
primi 286 alloggi per 1.500 persone.
.Si costruisce il Canale Vittorio Emanuele
III, necessario allo sviluppo del porto industriale:
parte dal bacino della Marittima e
arriva a Marghera. Esso sarà via via dismesso
a partire dal 1966, perché il traffico
delle petroliere e delle navi da carico verrà
dirottato sul Canale dei Petroli che dalla
Bocca di Porto di Malamocco giunge in
linea retta fino al Porto di S. Leonardo, terminale
petrolifero [v. 1996].
1926
.1° aprile: all’idroscalo, costruito nell’isola
di S. Andrea, di fronte a S. Nicolò del Lido,
ammara un idrovolante della Sisa (Società
italiana servizi aerei) di Oscar e Guido
Cosulich, che inaugura la linea aerea Trieste-Venezia-Torino.
L’aereo ha un equipaggio
di due persone, i passeggeri sono sei.
.15a Biennale d’Arte (1° aprile-31 ottobre).
Presidente Bruno Fornaciari, mentre
Giovanni Bordiga presiede il Consiglio direttivo.
Segretario Pica. I paesi partecipanti
registrano alcune novità: Bulgaria, Creta,
Slovenia. La mostra storica e speciale di
quest’anno è dedicata al Futurismo. Una
delle tante retrospettive di quest’anno è dedicata
a Mario De Maria alias Marius Pictor
(1852-1924). Felice Carena, veneziano d’a-
733
dozione, è presente con una personale.
.18 agosto: al Lido di Venezia funziona da
adesso l’aeroporto civile Nicelli, dal nome di
un asso dell’aviazione militare italiana, il
serg. Giovanni Nicelli caduto in volo nel
maggio del 1918. L’aeroporto era già stato
usato a scopi militari durante la prima guerra
mondiale, adesso ne ottiene la concessione
la Società Transadriatica. Amettere in piedi
società e aeroporto sono i fratelli Renato,
Mario e Bruno Morandi ‘sponsorizzati’ dal
padre Gustavo. Adattato l’aeroporto alle
nuove esigenze civili, con la costruzione di
una stazione aeroportuale ai bordi della
pista d’atterraggio e sul fronte opposto le
officine per la riparazione e manutenzione
degli aerei, la società si dota di aerei Junkers
usciti dalle officine di Hugo Junkers considerato
il più geniale ideatore e costruttore di
aerei del momento. La pista viene inaugurata
con il volo Venezia-Vienna. Il giorno dopo
volo di ritorno Vienna-Venezia. Il 31 gennaio
1927 la Transadriatica ottiene la concessione
della linea nazionale Venezia-Roma e per
celebrare l’evento le Poste emettono un francobollo
speciale. Seguiranno la concessione
decennale della linea internazionale Venezia-Vienna
(23 marzo 1928) in luogo delle
concessioni temporanee e la Venezia-Ancona-Bari-Brindisi
dal 21 marzo 1929. In rapida
successione si apriranno altre nuove linee
nazionali e internazionali: Venezia-Trento
(15 maggio 1930), Venezia-Firenze (9 agosto
1930), Venezia-Monaco di Baviera (2 maggio
1931). Alla fine di dicembre 1931 la Transadriatica
viene assorbita dalla Sam (Società
aerea mediterranea) presieduta da Umberto
Klinger. La fusione delle due società porta
anche ad un nuovo assetto organizzativo e la
rete viene divisa in tre direzioni periferiche:
rete adriatica con sede a Venezia, rete tirrena a
Ostia e rete del levante a Tirana. La rete adriatica
riarticola e conserva le precedenti linee
nazionali (Roma-Firenze-Venezia e Venezia-
Ancona-Bari-Brindisi) e internazionali
(Roma-Venezia-Vienna e Venezia-Monaco di
Baviera). In seguito, la Sam si ingrandisce
con l’assorbimento di altre società aeree e nel
1934 assume il nuovo nome: Ala Littoria, la
prima compagnia di bandiera italiana. Nel
1934 sorge una nuova aerostazione, un’elegante
palazzina dalle sobrie linee architettoniche
che per i suoi alti valori artistici verrà
in seguito vincolata dal Ministero per i Beni
Culturali. All’ammodernamento seguono
altri collegamenti internazionali e nazionali:
Berlino e Praga dapprima, poi, attraverso gli
scali di Milano e Torino, anche Parigi e Londra,
infine Budapest e Varsavia. Nel 1939 i
movimenti sul Nicelli toccheranno la cifra
record di 3.880 aeromobili, 23.285 passeggeri
e 400 tonnellate di merci e posta. Tutte le
principali compagnie aeree europee opereranno
nello scalo veneziano del Nicelli. Fra
queste l’Air France, la Sabena, l’Imperial
Airways, la Lufthansa e la Swissair. Durante
la seconda guerra mondiale, l’Aeroporto
Nicelli servirà come base per i reparti del
corpo aereo italiano inviato sulla Manica,
mentre i collegamenti civili sulla linea Venezia-Monaco-Berlino
continueranno anche
dopo l’8 settembre 1943 e fino a tutto il 1944.
Terminato il conflitto e iniziata la lenta ripresa,
i primi aerei civili ritornano ad atterrare
a Venezia, mentre risorgono, grazie
all’opera di Umberto Klinger, le vecchie officine
dell’Ala Littoria situate ai bordi della
pista di atterraggio. Nel 1947 il nuovo complesso
è pronto e due anni dopo assumerà il
nome di Officine Aeronavali Venezia-Lido Spa,
fornendo un supporto essenziale allo scalo
veneziano che si va riorganizzando e riconsolidando.
Ma tempi nuovi incalzano e l’inarrestabile
progresso dell’industria aeronautica
apre nuovi orizzonti agli operatori
del settore. Gli apparecchi a reazione sostituiscono
quelli ad elica e le piste di atterraggio
di un tempo non sono più idonee per
accogliere i nuovi aerei che dovunque ormai
solcano i cieli. Anche la pista di atterraggio
del glorioso Nicelli è giudicata non più adatta
alle nuove esigenze del volo. Si decide così
la costruzione di un nuovo aeroporto in terraferma,
a Tessera. Il vecchio Nicelli si riduce
ad accogliere piccoli aerei privati e una scuola
per piloti e paracadutisti. Nell’agosto del
1960 viene ultimata la pista del nuovo aeroporto
in terraferema, a Tessera, e il 1° aprile
1961 il nuovo scalo veneziano inizia la sua
attività assumendo la denominazione di Aeroporto
Internazionale Marco Polo. Di lì a poco
anche le Officine aeronavali dell’aeroporto
734
Nicelli si trasferiranno a Tessera. Inizia un
nuovo, fecondo periodo per l’aviazione italiana:
dal Marco Polo (il terzo aeroporto
d’Italia, inferiore soltanto a Roma e a Milano)
partiranno tutte le più importanti linee
aeree che congiungeranno Venezia con il
resto del mondo [Cfr. R. Morandi in Distefano
e Paladini vol 3, 219-22].
.24 agosto: annessione di Mestre, Zelarino,
Chirignago, Favaro Veneto e Malcontenta
al Comune di Venezia. Si conclude così
e diventa reale la formazione di una metropoli
lagunare, la nascita della grande Venezia,
che ufficialmente era già nata col decreto
28 giugno 1926 per dare un’adeguata
cornice territoriale all’espansione del porto
e della sua zona industriale.
.30 settembre: si approva il progetto di
ampliamento del Porto industriale, firmato
da Enrico Coen Cagli.
.Novembre: si varano le leggi fascistissime.
Inizia la dittatura fascista in Italia. Nel
giro di un anno le opposizioni saranno disfatte
e sciolti tutti i partiti eccetto quello
fascista. Viene istituito un Tribunale speciale
per i reati politici e creata l’Ovra, la polizia
politica segreta; ripristinata la pena di
morte e il confino, perseguiti gli antifascisti
e soppressa la libertà di stampa, sciolte le
confederazioni (socialista e cattolica) e intruppati
gli operai nei sindacati fascisti,
riuniti in confederazione per lo studio e
l’applicazione dei contratti collettivi di
lavoro resi generali e obbligatori. Capo dello
Stato rimane il re (Vittorio Emanuele III),
capo del governo il duce (Benito Mussolini)
che di fatto esercita un potere assoluto. A
fianco del duce il Gran Consiglio [v. 1923].
Scioperi e serrate proibiti. Introduzione
della settimana corta di 40 ore, con sabato e
domenica festivi. Istituzione della pensione,
del dopolavoro, cura dell’agricoltura
(battaglia del grano) per produrre tutto il
grano di cui il paese ha bisogno, bonifica di
territori, incremento demografico del Paese
con incentivi alle famiglie numerose, grandi
lavori edilizi pubblici, piani regolatori,
imponenti scavi archeologici, prescrizione
dell’educazione fisica obbligatoria e preparazione
militare dei cittadini (come si usava
un tempo in laguna ...).
.Dicembre: si istituisce la Scuola Superiore
di Architettura di Venezia (seconda in Italia,
dopo quella di Roma) per iniziativa di
Giovanni Bordiga, presidente dell’Accademia.
Gli iscritti sono 27. Accanto a Bordiga,
docente di geometria descrittiva, vi insegnano
Guido Cirilli (composizione), Guido
Sullam (decorazione), Brenno Del Giudice
(architettura minore), Giuseppe Torres (restauro
dei monumenti e architettura sacra),
Augusto Sezanne (disegno ornamentale),
Pietro Paoletti (storia dell’arte e dell’architettura).
Nel 1929, a Bordiga succede Cirilli,
che trasferisce nella nuova scuola la mentalità
del mondo dell’Accademia: l’architettura
ha essenzialmente una funzione decorativa.
Il rinnovamento avverrà più che
sui programmi attraverso il ricambio del
corpo docente. Nel 1933 Carlo Scarpa, già
assistente di Cirilli, diventa professore incaricato
di studio dal vero e decorazione.
Nel 1935, Duilio Torres (fratello di Giuseppe
Torres) prende la docenza di urbanistica.
Infine nel 1936, Giuseppe Samonà è chiamato
ad assumere la cattedra di disegno
architettonico e rilievo dei monumenti, occupata
in precedenza da Del Giudice. Egli
prefigura una rifondazione dell’insegnamento
e contemporaneamente la ridefinizione
della disciplina: il futuro architetto
deve formarsi su nuovi programmi e misurarsi
sui problemi reali. La scelta delle persone
che riuscirà a far giungere a Venezia,
anche attraverso un’abile politica interna
di incarichi, risulterà fondamentale: nel
1938 prende a suo fianco dapprima come
assistente, poi come docente, Egle Trincanato;
nel 1948 Luigi Piccinato (urbanistica),
nel 1949 Franco Albini (architettura degli
interni, arredamento e decorazione), Giovanni
Astengo (urbanistica), Ignazio Gardella
(elementi costruttivi) e Bruno Zevi
(storia dell’arte e storia e stili dell’architettura),
nel 1950 Saverio Muratori (caratteri
distributivi degli edifici), nel 1954 Ludovico
Belgioioso (architettura degli interni)
e Giancarlo De Carlo (caratteri distributivi
degli edifici). Samonà riuscirà a coinvolge-
735
re, seppure in maniera episodica, Ernesto
Nathan Rogers, che dal 1952 organizzerà i
corsi estivi dei Ciam (Congressi Internazionali
di Architettura Moderna), in precedenza
avviati a Londra. Negli anni ‘60 Samonà
potrà affermare con orgoglio che il
corso di studi veneziano, diventato nel
frattempo Iuav (Istituto Universitario di
Architettura di Venezia), è il «più noto nell’Europa
e nel mondo». Gli anni successivi
sono caratterizzati da un nuova fase di rinnovamento:
Samonà ringiovanirà il ‘parco
docenti’: tra gli altri arrivano Carlo Aymonino,
Leonardo Benevolo, Manfredo Tafuri,
Mario Manieri Elia, Guido Canella. La
direzione di Samonà si concluderà nel
1971, dopo l’inaugurazione (1970) del corso
di laurea in urbanistica, che sancisce la
separazione tra l’architettura e una disciplina
urbanistica divenuta sempre più
scienza della gestione del territorio. A Samonà
segue la direzione di Carlo Scarpa e
dal 1974 al 1979 di Carlo Aymonino, il quale
appronta un nuovo progetto strutturale
di riforma dell’insegnamento: in anticipo
rispetto alle altre università italiane crea i
dipartimenti (1976), per governare gli specialismi
in cui si andrà sempre più suddividendo
la cultura architettonica. Con le
direzioni di Valeriano Pastor (1979-82) e di
Paolo Ceccarelli (1982-91) lo Iuav accoglie
una nuova generazione di docenti: oltre a
Massimo Cacciari e Franco Rella, ci sono
Aldo Rossi (dal 1975), Vittorio Gregotti
(dal 1978), Bernardo Secchi, Francesco Tentori,
Massimo Scolari, Pierluigi Cervellati,
Giorgio Ciucci, Edoardo Salzano, Franco
Purini, Francesco Venezia. Dal 2001 lo Iuav,
rettore Marino Folin, non è più un Istituto
universitario ma una Università degli studi,
ovvero l’Università Iuav di Venezia, con
tre facoltà (Architettura, Pianificazione del
Territorio, Design e Arti). Anche lo Iuav, purtroppo,
come Ca’ Foscari, si articola in più
edifici e in diverse zone della città invece
di concentrarsi in un unico campus. Dal novembre
2006 il nuovo rettore è Carlo Magnani.
.Nelle amministrazioni comunali alla
procedura elettiva del sindaco e del consiglio
viene sostituita la nomina governativa
del podestà e della consulta. Gli anni adesso
si enumerano dall’inizio dell’era fascista
(1922) e il fascio littorio diventa l’emblema
dello stato. A Venezia si nomina (16 dicembre)
il primo podestà secondo la normativa
fascista: è Pietro Orsi (1926-1929).
.Comincia la propaganda fascista utilizzando
l’Istituto Nazionale Luce, in origine
una piccola impresa cinematografica privata
romana promossa (1924) dal giornalista
Luciano De Feo nell’intento di sviluppare
l’educazione della popolazione italiana
analfabeta attraverso le immagini. Mussolini
ne capisce le potenzialità e acquisita
la precedente società anonima Luce (L’Unione
Cinematografica Educativa) e la trasforma
in Ente morale di diritto pubblico
per farlo diventare (con il Regio Decreto
legge n. 1985 del 5 novembre 1925) un potente
strumento di propaganda del regime
fascista. Nel 1927 viene creato il Giornale
Luce, che si deve proiettare obbligatoriamente
in tutti i cinema d’Italia prima della
proiezione dei film. Nasce così il Cinegiornale.
Nel 1935 l’Istituto Luce dà vita all’Enic
(Ente Nazionale Industrie Cinematografiche),
entrando direttamente nella produzione
cinematografica: uno dei primi
film prodotti è il kolossal Scipione l’Africano
di Carmine Gallone, premiato alla
Mostra del Cinema di Venezia.
.Viene istituita la parrocchia di S. Erasmo
con giurisdizione sulle isole vicine
delle Vignole (dove sorge la Chiesa di S.
Eurosia affiancata da un piccolo campanile,
pare fondata nel 7° secolo e ristrutturata
nel 19°), quella di S. Francesco del Deserto
[v. 1401] e di S. Andrea del Lazzaretto
Nuovo. L’isola ha quindi bisogno di
una chiesa e si costruirà (1929), su progetto
di Brenno Del Giudice, una chiesa a tre
navate intitolata a Cristo Re, da non confondersi
con l’omonimo oratorio che sorge
alla Celestia [v. 1950]. All’interno il Martirio
di S. Erasmo, un dipinto della scuola
del Tintoretto.
736
1927
.14 febbraio: per aderire al progetto della
grande Venezia, il papa emana un decreto,
che diventa esecutivo il 15 maggio successivo,
con il quale si staccano dalla diocesi di
Treviso le parrocchie di Mestre, Carpenedo,
Campalto, Favaro Veneto, Dese, Chirignago,
Zelarino, Trivignano di Mestre, Mira,
Borbiago e Oriago. Pellestrina, Porto Secco
e S. Pietro in Volta, invece, rimangono soggette
al vescovo di Chioggia.
.Si organizza per l’ultima volta a Venezia
la Coppa Schneider (fondata da Jaques
Schneider, un finanziere appassionato di
aerei e mongolfiere). È una competizione
per idrovolanti istituita nel 1911 per incoraggiare
il progresso tecnologico, soprattutto
in campo motoristico, nell’aviazione
civile, ma diventa ben presto una gara di
pura velocità su circuito triangolare inizialmente
di 280 e poi di 350 km. La prima
edizione risale al 1913 e si corre a Monaco,
ma diventa popolare soprattutto negli anni
‘20 e i primi anni ‘30. Sospesa durante la
guerra viene ripresa nel 1920 e si disputa a
Venezia che la ospita anche nel 1921.
1928
.16a Biennale d’Arte (1° aprile-31 ottobre).
Il presidente è il podestà Pietro Orsi. Segretario
Antonio Maraini. Continua la tradizione
di apertura verso l’arte francese con
la mostra sulla Scuola di Parigi che presenta
opere di Bissière, Chagall, Ernst e Zadkine.
I paesi partecipanti sono al nuovo minimo
storico: 10 contro gli 11 del 1920 (Belgio, Cecoslovacchia,
Francia, Germania, Gran Bretagna,
Italia, Olanda, Spagna, Ungheria,
Urss). Le mostre storiche e speciali di quest’anno
sono quattro: oltre alla Scuola di
Parigi, la ripetizione della Mostra del Futurismo
italiano (con gli autori che non figuravano
nella precedente del 1926); la Mostra
della pittura italiana dell’800, dove sono compresi
i veneziani G. Ciardi e L. Nono; la
Mostra dell’Arte del Teatro.
.Muore Pompeo Gherardo Molmenti
(1852-1928) grande difensore di Venezia e
autore della famosa Storia di Venezia nella
vita privata dalle origini alla caduta della Repubblica.
Fu per breve tempo avvocato, poi
giornalista, professore di lettere al Liceo
Marco Foscarini di Venezia, senatore (1919)
e sottosegretario alle Belle Arti. Una targa
marmorea posta al civico 2810 della Calle
del Traghetto, a S. Polo, ricorda la casa in
cui visse, mentre un campiello vicino a
S.M. Formosa ne ricorda il nome, Borgoloco
Pompeo Molmenti.
.8 novembre: si inaugura l’Archivio della
Biennale. L’idea di costituire un archivio
nasce da una ricerca infruttuosa di notizie
su un artista che in passato aveva esposto
alla Biennale. L’archivio ha il compito di
raccogliere il materiale illustrativo, documentario
e critico delle Esposizioni passate
per ristabilire le origini e ripercorrere le
varie fasi della Biennale. Il 13 gennaio 1930
assume il nome di Asac (Archivio Storico
per le Arti Contemporanee). Primo conservatore
è Domenico Varagnolo (1932-49) al
quale succede Umbro Apollonio (1950-72).
Si costituisce la Biblioteca, che raccoglie i
cataloghi della Biennale ed altre pubblicazioni
d’arte italiane e straniere; poi la Fototeca,
con le riproduzioni fotografiche delle
opere presentate. Cominciano ad essere
raccolti anche ritagli di stampa e documenti
riguardanti gli avvenimenti artistici,
incluse lettere ed autografi. Nel 1934 l’Asac
pubblica un proprio periodico, L’arte nelle
mostre italiane, che cessa nel 1941, sospeso
per la guerra. Negli anni Cinquanta l’Archivio
riprende l’attività editoriale con la
pubblicazione del Bollettino dell’Archivio
Storico dell’Arte Contemporanea (1950-58),
inserito poi come rubrica autonoma nella
nuova rivista La Biennale di Venezia (1950-
72). Dopo il 1968 si pensa ad un Archivio
non più soltanto dell’arte contemporanea,
ma delle arti contemporanee con il compito
di conservare, valorizzare ed incrementare
il patrimonio documentario relativo
al campo disciplinare di arti visive,
architettura, cinema, musica, danza, teatro.
Promotore di questa svolta è il nuovo
conservatore Wladimiro Dorigo (1973-83)
che governa il trasferimento nella sede Ca’
Corner della Regina (acquistata il 28 febbraio
1975), sul Canal Grande, nella quale
sono sistemate tutte le raccolte fino a quel
737
momento disperse in varie sedi (Ca’ Giustinian,
Palazzo del Cinema, Archivio Comunale
della Celestia). Il 17 luglio 1976 l’inaugurazione
e l’apertura al pubblico del
nuovo Asac, che diventa un grande centro
di documentazione, la più innovativa biblioteca
multimediale italiana. Dopo il
cambiamento istituzionale della Biennale
in Società di cultura (1998), l’Asac viene riconosciuto
come settore permanente di ricerca
e produzione culturale in aggiunta ai
sei settori finalizzati allo sviluppo dell’attività
di ricerca nel campo dell’architettura,
delle arti visive, del cinema, della
danza, della musica e del teatro. Nel 2003,
dopo un periodo di chiusura al pubblico,
gli uffici e il personale vengono trasferiti
all’interno del Vega (Venice Gateway), ovvero
il Parco Scientifico Tecnologico di Venezia
all’inizio del Ponte della Libertà, lasciando
la vecchia sede di Ca’ Corner della
Regina sul Canal Grande in restauro.
Nel 2007 il materiale dalla vecchia sede al
Vega è ancora in corso di trasferimento e
quindi non fruibile dal pubblico e tale rimarrà
perché il Vega è soltanto luogo di deposito
e non di consultazione. La riorganizzazione
dell’Asac è affidata dal 1° settembre
2004 a Giorgio Busetto, già direttore
della Fondazione Querini Stampalia. Queste
le tipologie dei fondi a settembre 2007:
Fondo Artistico (conserva a Ca’ Corner
della Regina 2.742 opere), Collezione Manifesti
(13.000 manifesti e locandine riguardanti
tutte le attività svolte dalla Biennale
dall’origine), Fototeca (37.000 negativi,
600.000 positivi, 27.300 lastre, 40.000 diapositive),
Fondo Storico (circa 3 milioni di
documenti prodotti dalla Biennale di
Venezia), Biblioteca (oltre 120 mila libri),
Collezione Periodici (testate nazionali ed
internazionali per oltre 2.860 titoli inventariati,
collocati storicamente in tre sezioni
distinte: Periodici Correnti, Periodici
Cessati, Periodici Rari), Partiture e Spartiti
(circa 4.000), Raccolta Documentaria (contiene
tutto il materiale considerato minore,
cioè 1.100.000 inviti, depliant e brochure,
rassegne stampa di tutti gli anni dal 1895
ad oggi e i press book), Mediateca (oltre
7.000 video, 3.308 audionastri, 4.472 dischi
sonori, circa 200 CD Rom), Cineteca (1.078
film).
.La legge 24 dicembre 1928 n. 3229 riconosce
e autorizza in via permanente la Biennale
d’Arte.
.Si scava il Canale di S. Margherita per
raccordare il Canale di S. Giacomo con
quello di Mazzorbo. Nell’area sorgeva dal
1233 la Chiesa di S. Matteo (vulgo S. Maffio)
con annesso monastero Benedettino soppresso
nel 1806 e subito dopo demolito.
1929
.11 febbraio: si firmano i Patti Lateranensi,
che segnano la conciliazione fra lo stato
italiano e la Santa Sede dopo la rottura provocata
dalla Breccia di Porta Pia, che aveva
portato all’annessione all’Italia di Roma
(1870), ultimo frammento dell’antico Stato
della Chiesa: Benito Mussolini e il cardinale
Gasparri, delegato del papa Pio XI (1922-
39), firmano i patti che regolano i rapporti
tra la Chiesa e lo Stato. La Santa Sede riceve
la piena sovranità della città del Vaticano e
in cambio riconosce il Regno d’Italia, che a
sua volta riconosce nel cattolicesimo la religione
dello stato italiano, introducendo l’insegnamento
religioso nelle scuole [v. 1984].
.24 marzo: eezioni politiche.
.10-15 aprile: gara internazionala motonautica
al Lido. Una manifestazione che si
terrà per più anni.
.18 aprile: muore Nicolò Spada, l’imprenditore
che aveva lanciato la spiaggia
del Lido e l’isola in genere come luogo di
ritrovo internazionale ... non una strada
che lo ricordi.
.19 agosto: muore al Lido, dove amava
trascorrere le sue estati, Sergej Diaghilev, il
creatore dei balletti russi, che suscitarono
l’entusiasmo del pubblico occidentale. È sepolto
nel cimitero di S. Michele, reparto greco.
Virgilio Boccardi ha scritto la sua biografia
[in Distefano, L’isola della memoria].
.Le elezioni sono ridotte ad una ‘lista
unica’ di deputati designati dal Gran Consiglio.
A Venezia il nuovo podestà è Ettore
Zorzi (1929-30).
.Grande evento culturale con la mostra
Il Settecento italiano.
738
.Paul Morand viene a Venezia e scrive le
sue osservazioni: «... le cabine del Lido divenute
innumerevoli, espressione di prestigio
sociale, come i palchi della Scala al
tempo di Stendhal. Il ponte di ferro dell’Accademia
è stato rivestito d’una impalcatura
di legno, stile Carpaccio o Bellini;
il palazzo Franchetti si è regalato un tappeto
erboso» [Morand 103].
.Ai Giardini di Castello si alza la Colonna
rostrata, simbolo della vittoria nella prima
guerra mondiale, che era stata sottratta
a Pola, dove gli austriaci l’avevano collocata
in onore dell’imperatore Massimiliano.
.Gran freddo: è l’anno del pack, si passeggia
sulla laguna ghiacciata dalla parte
delle Fondamente Nuove.
.Muore Emilio Zago (1852-1929), grande
attore veneziano, grande interprete delle
commedie di Carlo Goldoni, Giacinto Gallina
e Paolo Ferrari. Il Teatro Goldoni gli ha
dedicato un busto, mentre una targa lo ricorda
al civico 5628, la casa che abitò in
Corte del Lion Bianco.
1930
.13 gennaio: si vara il R.D. 13 gennaio
1930, n. 33, che rinnova la struttura giuridica
della Biennale, alla quale si riconosce un
primato nazionale per cui viene sottratta al
Comune di Venezia e trasformata in Ente
Autonomo La Biennale di Venezia. L’Ente ha
una propria personalità giuridica ed è amministrato
da un Comitato, costituito da 5
membri di nomina governativa. Le modalità
del finanziamento e lo statuto dell’Ente
verranno stabiliti con un decreto del 1931.
Intanto, il nuovo presidente è un uomo del
regime, Giuseppe Volpi, conte di Misurata,
imprenditore di lungimiranti vedute, tra i
fondatori dell’area industriale di Marghera.
A lui, al suo dinamismo, alla sua efficienza,
ai suoi interessi, si devono l’allargamento
dei confini culturali della Biennale,
complici gli interessi turistici (Volpi era tra
l’altro presidente della Ciga Spa) e nascono
così il Festival Internazionale di Musica
(1930), la Mostra Internazionale d’Arte Cinematografica
(1932), il Festival Internazionale
del Teatro (1934) oltre a due Convegni di Poesia
(1932 e 1934).
.2 aprile: si inaugura nel cinquecentesco
Palazzo Correr, in Campo S. Fosca [sestiere
di Cannaregio] l’Istituto Romeno di Cultura
di Venezia voluto dal grande storico romeno,
Nicolae Iorga che i veneziani chiamano
‘Casa Romena’. L’intento di Iorga è quello
di creare a Venezia una scuola di storici dell’arte
ben preparati e buoni conoscitori
della cultura italiana. Dopo la sua morte [v.
1940], la Casa Romena perde tutta la sua
vitalità e dopo il 1945 viene addirittura
abbandonata finché nel 1988 il Comune di
Venezia non chiederà espressamente al
governo romeno di risolvere il problema
perché l’edificio è ridotto a un rudere.
Detto fatto, la Casa viene completamente
restaurata e diventa sede culturale aperta
alla città.
.17a Biennale d’Arte (4 maggio-4 novembre).
Presidente Giuseppe Volpi, segretario
Antonio Maraini. I paesi partecipanti sono
12. Le mostre storiche e speciali sono due:
la Nuova Pittura Futurista e Appels d’Italie. Il
veneziano Ettore Tito è presente con una
personale. Si ripristina l’istituto dei premi,
ma la Commissione non li assegna, ritenendo
che non vi siano opere meritevoli.
.Giuseppe Volpi passa a Vittorio Cini, suo
socio sin dagli inizi, la presidenza del Porto
industriale e quindi delle altre imprese
(Sade, Ciga). Subito circola una rima che sottolinea
la popolarità e l’importanza dei due
imprenditori: «Sian sparati cento colpi / in onor
del conte Volpi, / cento colpi più piccini / in onor
del conte Cini». Volpi era diventato deputato
nel 1924 e nel 1925 ministro delle Finanze,
ma poi si staccherà dal fascismo durante la
guerra e verrà arrestato dalle SS nel settembre
del 1943; riuscirà a fuggire e a riparare in
Svizzera. Cini aderisce al fascismo nel 1926,
quando Volpi è ministro, poi nel 1936 siede
al Senato e due anni dopo Mussolini gli affida
l’incarico di commissario generale di Eur
42, l’esposizione internazionale intesa come
celebrazione del ventennio fascista; diventa
ministro delle Comunicazioni fino al 1943,
quando si rende conto che il fascismo «ha
imboccato la parabola discendente» e addi-
739
rittura attacca frontalmente Mussolini (giugno)
che nel settembre successivo lo fa arrestare
dalle SS e deportare a Dachau, da dove
riuscirà a fuggire grazie al figlio Giorgio.
Prende poi contatti con i capi della Resistenza
e finanzia, proprio come fa Volpi, il
Cln (Comitato di liberazione nazionale),
ovvero l’organismo politico clandestino, formato
dai sei partiti antifascisti (Pci, Psi, Dc,
Pli, Pd’A e Democrazia del lavoro), che coordinerà
il movimento di liberazione in Italia
tra il 1943 e il 1945.
.Primo Festival Internazionale di Musica
(7-14 settembre). Negli anni questa manifestazione
presenterà prime assolute di
Stravinskij e Prokofiev e di altri autori importanti
come il veneziano Luigi Nono. Il
primo direttore è Adriano Lualdi (1930-
36). Nel 1937 con i commissari Alfredo Casella
e Mario Corti la cadenza biennale cessa
in favore di una manifestazione annuale.
Alla guida del Festival si alterneranno
poi diversi direttori: Mario Corti nel triennio
1938-40, Mario Corti e Goffredo Parise
in tandem nel biennio 1941-42. Interrotto
durante la guerra, il Festival ritorna nel
1946. A dirigerlo Mario Labroca che lascia
il posto a Ferdinando Ballo (1949-1950). È
poi la volta di Nicola De Pirro sostituito da
Nino Sanzogno nel 1952. Pirro ritorna nel
1953 e lo dirige per un quinquennio, lasciando
l’incarico a Mario Labroca che lo
tiene dal 1959 all’anno della riforma della
Biennale [v. 1973].
.Settembre: si inaugura agli Alberoni il
campo da golf voluto dalla Ciga (e per essa
da Giuseppe Volpi), su progetto dello scozzese
Cruickshank. Si racconta che nel 1926
l’industriale americano Henry Ford, ospite
all’Hotel Excelsior, fosse molto deluso
nello scoprire che al Lido, non esisteva un
campo da golf. Il conte Volpi stimolato dall’idea
si era recato, insieme al suo illustre
ospite, a visitare il Lido alla ricerca di una
località idonea alla creazione di un campo
da golf. Trovata la zona, prospiciente il
Porto di Malamocco e caratterizzata da
dune, alberi e da un’antica fortificazione
austriaca destinata alla difesa di Venezia,
si decide di realizzarvi il campo. I lavori
iniziano nel 1928 e il campo, che si chiamerà
Circolo Golf Venezia, è di 9 buche, tutto
attorno alla fortezza e alle costruzioni, originariamente
alloggi militari e scuderia
per cavalli, che poi costituiranno la Club-
House. Primo presidente è il conte Volpi.
In seguito verranno realizzati i lavori per
la costruzione delle seconde 9 buche, progetto
di C.K. Cotton: il campo con le 18
buche sarà praticabile nel 1951. Il percorso,
ricco di alberi (pini marittimi, salici, pioppi
e gelsi) con fondo sabbioso e drenaggio
naturale, è praticabile per 12 mesi all’anno.
Il Circolo ospiterà importanti manifestazioni
internazionali tra le quali gli Open
d’Italia del 1955, del 1960 e del 1974.
.Si rinnova il Museo Vetrario Antico di
Murano istituito nel 1861.
.Si costruisce in stile fascista la sede dei
Vigili del Fuoco a Ca’ Foscari.
.Vengono operate bonifiche agricole ai
margini della laguna e il governo fascista dà
il via alla indiscriminata distruzione degli
storici Casoni dai tetti di paglia e dalle pareti
di canne e mattoni perché ritenuti malsani.
L’obiettivo del governo è quello di dare
una vera casa a tutti i contadini e quegli antichi
casoni si portano appresso una storia
di miseria, ancorché dignitosa. Il Comune
di Venezia sarà pertanto costretto ad inserire
nel Regolamento d’Igiene che «Entro due
anni i casoni dovranno essere soppressi e
sostituiti con case rispondenti alle esigenze
del presente regolamento ...». Il temine di
due anni non sarà naturalmente rispettato e
l’abbattimento dei casoni sarà sospeso
durante la seconda guerra mondiale, ma
poi riprenderà con il risultato che di questi
esemplari di architettura rurale nordica, in
Italia presenti soltanto nel Veneto, ne rimarranno
appena cento, gli altri decimati,
scomparsi o radicalmente modificati. Final-
mente, il Comune, comprendendo l’importanza
di questi luoghi della memoria ne ordinerà
un censimento e la loro ‘protezione’ e
valorizzazione attraverso la creazione di
percorsi turistici capaci di far rivivere le
intense emozioni che l’ambiente lagunare
può suscitare, perché le origini dei casoni
sono antiche quanto la laguna. Ce ne sono
di due tipi, quello di campagna, quasi del
tutto scomparso, e quello di valle o da pesca,
il primo diffuso nell’entroterra con pareti
spesso in mattoni e tetto di paglia, il
secondo con pareti di fango e canne e tetto
di paglia situato nelle vicinanze di corsi
d’acqua o nel mezzo di barene e valli da
pesca e quindi raggiungibile soltanto con la
barca. I casoni da pesca hanno una porta a
occidente e due piccole finestre, una per
lato.
.Mario Alverà (1930-38) è il nuovo podestà.
740
1931
.13 maggio: Giuseppe Cipriani (1900-
80), barman dell’Hotel Europa, apre in società
con il ricco americano Harry Pickering,
l’Harry’s Bar, che poi lascia al figlio
Arrigo (classe 1932).
.13 giugno: al Lido il patriarca benedice
la Chiesa di S.M. Nascente, sorta all’interno
dell’Ospedale al Mare.
.9 luglio: regio decreto con il quale si riconosce
alla Fabbriceria di San Marco (l’ente
cui competono la tutela, la manutenzione e
il restauro della Basilica, del Campanile e
loro pertinenze), l’antico nome di Procuratoria
di S. Marco.
.Mussolini emana un decreto (29 agosto
1931) che definisce lo statuto della Biennale.
La successiva legge 17 settembre 1931 n.
1478, e ancora la legge 21 luglio 1938 n. 1517,
oltre ad adeguare i contributi dello Stato e a
determinare quelli del Comune di Venezia,
ne delineano la struttura organizzativa, definendone
finalità e ambiti di competenza. Il
Consiglio direttivo diventa Comitato direttivo
ed è portato da 13 a 5 membri di cui 4 nominati
dal governo e 1 dal Comune di Venezia.
.Il segretario del partito fascista Achille
Starace inventa il saluto romano, le adunate
oceaniche e abolisce la stretta di mano.
Ci si dà del Voi.
.Agli Alberoni si costruisce la Chiesa di
S.M. della Salute.
.Luigi Roffarè pubblica Curiosità veneziane,
la Repubblica di Venezia e lo sport con 49
incisioni fuori testo.
1932
.18a Biennale d’Arte. Presidente Giuseppe
Volpi (1932-43), segretario Antonio Maraini.
Si presentano 4 mostre storiche e speciali:
la Mostra dell’Aeropittura e della Pittura
dei Futuristi italiani (a cura di F.T. Marinetti);
la Mostra internazionale delle Riviste d’Arte
Moderna (35 riviste di 10 paesi); Mostra
degli artisti italiani a Parigi; Trent’anni d’Arte
Veneziana (1870-1900) con opere di B. Bezzi,
G. Ciardi, Marius Pictor, P. Fragiacomo, L.
Nono, L. Selvatico, F. Zandomeneghi. Una
personale è dedicata ad Arturo Martini. La
Commissione non assegna premi, ritenen-
741
do che non vi siano opere meritevoli.
.Giuseppe Volpi, 47enne veneziano e
ministro delle Finanze, da due anni presidente
della Biennale (1930-1942), capisce
l’importanza del cinema come nuova forma
d’arte e per alleviare la crisi turistica e
salvare la spiaggia del Lido dal declino del
turismo internazionale/americano innescato
dalla grande crisi del 1929 che da
Wall Street si è allungata sul mondo, s’inventa
la Mostra del Cinema. Sembra che abbia
detto Il Lido xe stracco, e così con l’aiuto
dello scultore Antonio Maraini, segretario
generale della Biennale, di Attilio Fontana,
collaboratore del giornalista Luciano De
Feo (segretario generale dell’Istituto internazionale
per il cinema educativo e primo direttore
e selezionatore dei film in concorso
non-competitivo) e di Flavia Paulon (l’unica
del gruppo a saper conversare in inglese
per via delle sue origini), la Biennale organizza
una Esposizione Internazionale d’Arte
Cinematografica, la prima manifestazione
del genere al mondo. Dal 6 al 21 agosto
vengono proiettati 40 film sulla terrazza
del grande Albergo Excelsior. In tutto gli
spettatori saranno 7319, il sito ufficiale della
Biennale ‘spara’ un «oltre 25mila». Sei i
paesi ospitati: Francia, Germania, Italia,
Polonia, Stati Uniti d’America e URSS. O-
spiti regali per la grande occasione il principe
Umberto di Savoia e la consorte, ma
anche personaggi di rilievo mondiale tra
cui il principe di Galles, Winston Churchill
ed Henry Ford. Alla manifestazione ci sono
anche i maggiori divi del momento: Greta
Garbo, Clark Gable, Fredric March, Wallace
Beery, Norma Shearer, James Cagney, Ronald
Colman, Loretta Young, John Barrymore,
Joan Crawford e Boris Karloff, passato
alla storia per il suo ruolo del mostro nel
primo Frankenstein. Molti dei film presentati
diventeranno dei classici della storia del
cinema: Forbidden di Frank Capra, Grand
Hotel di Edmund Goulding, The Champ di
King Vidor, Frankenstein di James Whale,
The devil to pay di George Fitzmaurice, l’italiano
Gli uomini, che mascalzoni ... di Mario
Camerini, A nous la liberté di René Clair.
Apre la rassegna Dr. Jekyll and Mr. Hyde di
Rouben Mamoulian. Il primo film italiano,
Gli uomini, che mascalzoni ..., viene presentato
la sera dell’11 agosto: il pubblico scopre
un grande attore, Vittorio De Sica (1901-
74), che in questo film canticchia la canzone
Parlami d’amore Mariù, tutta la mia vita sei
tu ... facendola diventare un grande successo
discografico. Non c’è nessuna giuria e di
fatto la manifestazione si pone come un
fantasico evento mondano: per l’assegnazione
dei premi viene indetto un referendum
fra il pubblico, che decreta miglior
regista il sovietico Nikolaj Ekk per il film Il
cammino verso la vita, mentre il film di René
Clair A nous la liberté (A noi la libertà) viene
eletto come ‘il più divertente’. Siamo in
pieno fascismo.
.Nell’ambito della Biennale viene organizzato
il primo Convegno di Poesia.
1933
.25 aprile: inaugurazione del Ponte autostradale
translagunare (iniziato il 7 luglio
1931), battezzato Ponte del Littorio e dopo la
caduta del fascismo rinominato Ponte della
Libertà, un nome che i veneziani non hanno
mai saputo ben interpretare: libertà entrando
nell’isola o libertà in uscita? Chi scrive
appartiene al gruppo di quelli che interpretano
la parola libertà in senso antico: la
fuga dai barbari nell’isola in cerca della libertà.
Si lavora intanto al completamento
dell’autorimessa di Piazzale Roma iniziata
nel 1931 e al completamento dello scavo di
Rio Nuovo per collegare più direttamente
Piazzale Roma con S. Marco. Il piazzale rimane
irrisolto ancora all’inizio del 21° sec.
dopo una serie infinita di ripensamenti e
provvisorie sistemazioni. Il primo progetto
(1942) è di Eugenio Miozzi, capo dell’Ufficio
tecnico del Comune, il realizzatore del
ponte translagunare automobilistico. Poi è
ripreso nel 1952, quando si bandisce un
concorso nazionale (chiuso nell’ottobre del
1956) e ancora nel 1962 con un progetto
redatto dal Comune, ignorando l’esito del
precedente concorso. Anche questa volta il
progetto rimane irrealizzato a causa del
mancato accordo con i proprietari degli immobili
interessati. Si affida l’incarico ad un
professionista esterno (1964), partono i lavori,
ma vengono sospesi in corso d’opera.
742
Nuovo affidamento ... finché Francesco Dal
Co, direttore di Biennale Architettura
(1991), non lancia un concorso internazionale
per la progettazione del nuovo piazzale
con mostra dei progetti e premiazione
dei vincitori, ma di nuovo non se ne fa
niente. Da qualche parte si decide per una
sistemazione provvisoria, che equivale ad
un aborto: si elimina il comodo bar centrale,
per quanto povero, sostituendolo con
una galleria a giorno senza panchine ...
.Si inaugura il provvisorio Ponte dell’Accademia,
«il più grande arco in legno in tutto
il mondo», su progetto di Eugenio Miozzi.
Sostituisce il primo ponte in ferro aperto
il 20 novembre 1854. Il Ponte dell’Accademia
rimarrà in legno e sarà più volte restaurato,
mentre il progetto del ponte in
pietra di Duilio Torres, vincitore del concorso,
non sarà mai costruito.
.16 novembre: muore la pittrice Emma
Ciardi (1879-1933) entrata nel circuito internazionale
dell’arte grazie anche alla sua
partecipazione alla Biennale del 1903, a soli
24 anni, una rassegna che in seguito l’aveva
vista sempre presente (esclusa l’edizione
del 1926). La sua è una pittura realistica
e d’invenzione: presenta vedute dipinte en
plein air (antichi parchi di dimore storiche)
e spesso vi inserisce scene settecentesche
per puro pretesto cromatico.
1934
.25 marzo: elezioni politiche.
.Secondo e ultimo Convegno di Poesia
della Biennale dopo quello del 1932.
.19a Biennale d’Arte (1° maggio-31 ottobre).
Presidente Volpi, segretario Maraini. Si
decide che l’ammissione delle opere italiane
alla Biennale è per invito. La novità tra i
paesi partecipanti è quella della Finlandia,
ospitata nel Padiglione Venezia. Due sono
le mostre storiche e speciali: la Mostra degli
Aeropittori Futuristi italiani (curata da F.T.
Marinetti) e la Mostra internazionale del ritratto
dell’Ottocento, che include tanti, grandi
autori stranieri tra cui Goya, Monet, Corot,
Renoir, Van Gogh.
.15-16 giugno: Hitler viene due giorni a
Venezia per incontrarsi con Mussolini. Il
führer alloggia al Grand Hotel, in Canal
Grande di fronte alla Salute, mentre il duce
viene ospitato all’Excelsior al Lido di Venezia.
Bagno di folla a San Marco. I due fanno
un giro per la laguna, visitano la Biennale e
pranzano al Circolo Golf Venezia al Lido, poi
alla sera cena al Grand Hotel. Il Gazzettino
del 16 giugno titola a tutta pagina “Una
giornata di travolgente passione del popolo
veneziano dedicata al Duce”.
.Nell’ambito della Biennale prende il via
il Festival del Teatro (7-28 luglio) «con una
idea sempice e strepitosa: rappresentare i
grandi testi di soggetto veneziano nello
scenario di Venezia» [Di Martino 175]. La
regia è di Renato Simoni. Gli spettacoli più
importanti sono Il Mercante di Venezia di
Shakespeare (in Campo S. Trovaso) e La
Bottega del Caffè di Goldoni. Pensato con cadenza
biennale, il Festival diventa quasi subito
annuale (1936). Viene sospeso durante
la guerra ed è ripristinato nel 1947.
.8 luglio: al Lido di Venezia prende l’avvio
una celebrazione moderna, la Festa delle
Luci, con il centro tutto illuminato e giochi
pirotecnici sulla spiaggia.
.Mostra del Cinema (1-20 agosto). Organizzatore
tecnico Luciano De Feo. Secondo
appuntamento, dopo l’edizione dell’esordio
[v. 1932]. La rassegna diventa adesso
competitiva e assume il titolo di Mostra Internazionale
d’Arte Cinematografica (1-20
agosto), popolarmente Mostra del Cinema o
più semplicemente la Mostra. Le proiezioni
si tengono, come nel 1932, nel grande salone
dell’Albergo Excelsior e sulla terrazza.
Presenti film di 19 nazioni, mentre i giornalisti
accreditati sono 300. Ci sono una ventina
di premi (chiamati Grandi Medaglie d’Oro
dell’Associazione Nazionale Fascista dello
Spettacolo), comprese due coppe Mussolini,
una per il miglior film straniero e una per il
miglior film italiano, ma non c’è una vera e
propria Giuria. I premi vengono assegnati
dalla presidenza della Biennale, dopo aver
consultato alcuni esperti e ‘sentito’ gli
umori degli spettatori. Con la presentazione
delle prime visioni assolute, Venezia diventa
un trampolino di lancio internazionale
per registi ed attori, tant’è che nei manifesti
si scriverà con orgoglio: Film presentato
alla Mostra di Venezia. La Coppa Musso-
743
lini per il miglior film italiano va a Teresa Confalonieri
di Guido Birignone; per il miglior
film straniero a Man of Aran di Robert Flaherty
(Usa). Tutto, rispetto all’esordio di
prova del 1932, va a gonfie vele, in questa
prima edizione ufficiale: più spettatori, più
proiezioni, meno propaganda politica e più
libertà ... ma per questo scoppia il primo
grande scandalo: il film cecoslovacco Estasi
mostra una sequenza con un nudo femminile.
Il Vaticano protesta, L’Osservatore romano
definisce la pellicola pornografica, il
film viene inviato a Roma e visionato dallo
stesso Mussolini, che pone il veto alla sua
proiezione, ma lo scandalo fa la fortuna del
film e della Mostra del Cinema. Tra i premi si
assegna la Coppa Volpi per la miglior interpretazione
maschile e femminile. Il riconoscimento
deve il suo nome al conte Giuseppe Volpi
di Misurata, presidente della Biennale.
Sono premiati Katharine Hepburn e Wallace
Beery.
.20 settembre: al Gazzettino, dopo oltre
50 anni, si chiude l’epoca di Gianpietro Talamini,
che lo aveva fondato nel 1887.
.28 ottobre: inaugurazione del Ponte degli
Scalzi in pietra, su progetto di E. Miozzi. È
detto anche Ponte della stazione o della ferrovia
a causa della vicinanza della Stazione ferroviaria
di Santa Lucia e sostituisce il precedente
ponte in ferro costruito dagli austriaci
nel 1858. I lavori di costruzione del
ponte, costituito da una singola arcata in pietra
d’Istria, erano iniziati il 4 maggio 1932.
1935
.25 maggio-25 luglio: Mostra del Quarantennio
della Biennale. Presidente Volpi, segretario
Maraini. La mostra, al di fuori della
serie delle esposizioni biennali, è dedicata
all’arte veneta ed è divisa in due sezioni:
espositori dal 1895 al 1914 ed espositori dal
1920 al 1934.
.9 luglio: muore all’età di 65 anni il patriarca
La Fontaine. In seguito sarà aperta
la causa di beatificazione.
.3 ottobre: l’Italia invade l’Etiopia, che
viene annessa (9 maggio 1936). Mussolini
proclama la fondazione dell’impero italiano.
.Il Comune di Venezia organizza una
memorabile mostra su Tiziano.
.Mostra del Cinema: 3. edizione (10 agosto-1°
settembre). La Mostra, che nelle intenzioni
doveva essere tenuta ogni due anni,
alternandosi con la Biennale d’Arte, diventa
invece annuale, grazie al successo ottenuto.
Alla direzione subentra, fino al 1942, Ottavio
Croze [v. Albo d’oro pp. 730-31].
.Si inaugura a Torcello la Locanda Cipriani,
che rileva una vecchia osteria dell’isola.
Nelle sue sale si avvicenderanno molte personalità
illustri in visita a Torcello: nobili,
artisti, capi di stato. Apre la ‘sfilata’ la principessa
Maria Josè di Savoia (settembre
1938). Negli anni ‘40 seguono il pianista
Arturo Benedetti Michelangeli, il presidente
della Repubblica italiana Luigi Einaudi,
Marc Chagall. Negli anni ‘50 troviamo
Ernest Hemingway con la moglie Mary per
il desiderio di godere dei piaceri di una
buona tavola in un’oasi di bellezza e assoluta
tranquillità, Arturo Toscanini, John
Dos Passos, Igor Stravinskij, Winston
Churchill, William Somerset Maugham,
Maria Callas, Dimitri Mitropoulos, Max
Ernst, i duchi di Windsor Edward e Wallis
Simpson, la regina Alexandra, protagonista
della vita veneziana e habitué torcellana,
moglie dell’ex sovrano di Yugoslavia Pietro
II e figlia della principessa Aspasia di
Grecia, poi ancora l’ereditiera americana
Barbara Hutton, che dà un grandioso party
a Torcello (1957), facendo decorare l’isola
con migliaia di candele, e Charlie Chaplin.
Negli anni ‘60 sbarcano a Torcello la regina
Elisabetta II con il principe Filippo di
Edimburgo, nel corso di una visita a Venezia
a bordo del Britannia (maggio 1961). In
seguito troviamo il presidente della repubblica
francese Valéry Giscard d’Estaing e il
primo ministro inglese Margareth Tatcher
(giugno 1980); il presidente della Repubblica
italiana Sandro Pertini (aprile 1983); la
regina Madre Elisabetta d’Inghilterra (ottobre
1984); il principe di Galles Carlo e lady
Diana (maggio 1985); la regina Beatrice
d’Olanda con il principe Klaus Von Amsberg
e i reali Alberto II e Paola del Belgio
(marzo 1997); la principessa Alexandra di
744
Grecia, che nel giugno del 1998 celebra il
suo matrimonio tra convitati illustri, quali
la Regina Sofia di Spagna, gli ex reali di
Grecia Costantino II e Annamaria di Danimarca
e l’ex Imperatrice della Persia (poi
Iran) Farah Diba. Tra gli altri ospiti illustri
della locanda e di Torcello ci sono Carlo
Carrà, Giò Ponti, Frank Lloyd Wright, Man
Ray, Raoul Dufy, Gino Severini, Henry Moore,
Le Corbusier, Bob Rauschenberg, il
presidente della repubblica francese François
Mitterrand e quello successivo Jacques
Chirac, il primo ministro spagnolo Josè
Maria Aznar ...
Insomma, Torcello è visitata da intere generazioni
di protagonisti mondiali e la Locanda
Cipriani ha il merito di aver registrato
tutte queste presenze, diventando luogo
della memoria contemporanea della città.
Hemingway, il suo più conosciuto frequentatore
e ‘ambasciatore’, rende Torcello celebre
nel mondo attraverso la sua opera letteraria
[v. 1948]. La Locanda Cipriani e naturalmente
la misteriosa Torcello sono scelti
anche dai divi del cinema: Tyrone Power,
Greta Garbo, Ingrid Bergman e poi Kirk
Douglas, Henry Fonda, Liz Taylor, Richard
Widmark, Kim Novak, Anthony Quinn,
Audrey Hepburn, Mel Ferrer, Jerry Lewis,
Bette Davis, Billy Wilder (4 luglio 1952),
Roberto Rossellini, David Lean, Jean
Cocteau, Giorgio Strehler, Don Siegel,
Vittorio De Sica, Renè Clement, Omar
Sharif, Paul Newman con la moglie Joanne
Woodward, Sidney Poitier, Liza Minelli,
Jack Lemmon, Tom Cruise, Dennis Hopper,
Gerard Depardieu, Charlotte Rampling,
Walter Matthau, Jack Nicholson, Donald
Sutherland, Al Pacino, Billy Cristall, Julia
Roberts, Nicholas Cage, Nicole Kidman,
Bernardo Bertolucci, Francesco Rosi, Roman
Polansky, Jane Campion, Ron Howard,
Steven Spielberg. Accanto alle stelle del
cinema quelle della musica: Cole Porter,
Bing Crosby, Paul Anka e le rock-star e popstar
come Mick Jagger, David Gilmour, Rod
Stewart, Elton John e altri.
1936
.5 maggio: Badoglio occupa Addis Abeba
e il 9 maggio il re Vittorio Emanuele III
assume il titolo di imperatore di Etiopia.
.20a Biennale d’Arte (1° giugno-30 settembre).
Presidente Volpi, segretario Maraini.
Tre sono le mostre storiche e speciali: Mostra
del Futurismo italiano (a cura di F.T. Marinetti);
Mostra degli artisti stranieri residenti in
Italia; Mostra delle stampe e dei disegni italiani.
Tra i veneziani si segnalano le mostre personali
di Ettore Tito e Felice Carena. Altri
due veneziani in ‘mostra’ vincono due premi
acquisti: Eugenio Da Venezia e Fioravante
Seibezzi.
.Mostra del Cinema: 4. edizione (10-31
agosto), direttore Ottavio Croze (1935-42).
Si forma per la prima volta la Giuria internazionale,
mentre si consolida il prestigio
della rassegna [v. Albo d’oro pp. 730-31]. Il
maggior successo di pubblico lo riscuote
l’attore Amedeo Nazzari.
.16 dicembre: dopo la morte di La Fontaine
(1935), il papa Pio XI elegge il nuovo
patriarca. È Adeodato Giovanni Piazza di
Vigo di Cadore. Ordinato sacerdote il 19 dicembre
1908, dell’ordine dei Carmelitani e
poi arcivescovo di Benevento, sarà elevato
dal papa Pio XI al rango di cardinale presbitero
nel concistoro del 13 dicembre 1937.
.Sorgono il Museo del Risorgimento (presso
il Museo Correr) e il Museo del Settecento
Veneziano a Ca’ Rezzonico.
.Al Lido di Venezia, nel quartiere di Città
Giardino, grazie ad una sottoscrizione
popolare, si costruisce la Chiesa di S. Antonio
(che diventerà parrocchia nel 1948) su
progetto di Giovanni Sicher e Virgilio Vallot.
L’altar maggiore è dello scultore veneziano
Pier Luigi Sopelsa.
745
1937
.Il re Vittorio Emanuele III su proposta
di Benito Mussolini firma la legge 14 gennaio
n. 62 con la quale viene convertito il
Regio Decreto Legge n. 1404 del 7 luglio
1936 concernente l’estensione al Comune
di Venezia della facoltà di gestire il Casinò
o, come dice il documento, «autorizzato, in
deroga alle leggi vigenti [...] all’esercizio
dei giuochi d’azzardo». Si costruiscono al
Lido sia il Palazzo del Casinò sia il Palazzo del
Cinema (completato nel 1937 e a cui nel
1951-52 viene attaccato un nuovo corpo).
.Per celebrare la nascita di Vittorio
Emanuele, erede al trono (figlio del re
Umberto e Maria José) cento bambini nati
nella stessa settimana del principe, dal 12 al
19 febbraio, vengono battezzati in un sol
giorno in tutta la provincia di Venezia. Nel
battistero della Basilica di S. Marco sono
venti i neonati battezzati, e a molti di loro
viene imposto il nome di Vittorio o di
Emanuela. I piccoli, che hanno per madrine
alcune Giovani Fasciste, ricevono in dono
un corredo e una culla.
.22-23 aprile: Benito Mussolini si incontra
a Venezia con il cancelliere austriaco
Kurt Schuschnigg.
.Il Comune di Venezia organizza una
grande mostra dedicata a Tintoretto.
.1° agosto: apertura ufficiale del Casinò
al Lido ideato e realizzato da Eugenio
Miozzi [v. 1978].
.10 agosto: si inaugura il Palazzo del Cinema
(ingrandito nel 1952), costruito quasi di
fronte all’Albergo Excelsior su progetto di
Luigi Quagliata con un finanziamento misto
privato-pubblico diviso tra la Ciga (Compagnia
Italiana Grandi Alberghi) e il Minculpop
(Ministero per la cultura popolare).
.21 agosto: si vara, dopo quella napoleonica
del 1807, la seconda ‘legge speciale’ in
favore di Venezia (regio decreto 21 agosto
1937 n. 1901, convertito in legge il 3 febbraio
1938 col n. 168), contenente «Provvedimenti
per la salvaguardia del carattere lagunare e
monumentale di Venezia». Si stabilisce (art.
1) che nel Centro storico, nelle isole di Murano
e Burano e del Lido lo Stato curerà l’escavazione
e la sistemazione di tutti i canali
e rii i cui fondali siano insufficienti alla libera
espansione della marea, curerà la sistemazione
dei ponti e quella di edifici monumentali
dello Stato, lasciando ai privati (art.
2), durante il prosciugamento dei canali, l’onere
di eseguire tutti i lavori necessari al
consolidamento degli edifici e riconoscendo
loro un contributo in ragione degli interventi
effettuati. Un’operazione del genere, con i
rii messi in asciutto, era stata effettuata all’inizio
del Novecento, poi alcuni canali erano
stati scavati in presenza d’acqua.
.Mostra del Cinema: 5. edizione (10 agosto-3
settembre), direttore Ottavio Croze
(1935-42). Questa edizione si svolge nel Palazzo
del Cinema appena inaugurato, poi
sede canonica della rassegna se si esclude il
periodo della guerra (1940-45). Il miglior
film italiano è Scipione l’Africano di Carmine
Gallone. È un kolossal fortemente voluto
da Mussolini stesso, che ricordando la
grandezza di Roma, vuole celebrare insieme
sia la nascita a Roma di Cinecittà sia i
fasti dell’impero fascista. Grande successo
riscuotono Marlene Dietrich, che porta lo
scompiglio al Lido, e Bette Davis, vincitrice
del premio come migliore attrice. La rivelazione
di questa edizione è comunque il giovane
attore francese Jean Gabin, ma la Coppa
Volpi va al tedesco Emil Jannings [v. Albo
d’oro pp. 730-31].
.1° ottobre: iniziano i corsi con i primi
120 allievi nel nuovo collegio navale, costruito
a fianco della Chiesa di S. Elena nello
spazio ricavato con la realizzazione della
sacca, detta appunto di S. Elena, e adesso
chiamato Collegio Navale Gil (Gioventù Italiana
del Littorio). La sacca di S. Elena ‘accorpa’
l’isola di S. Elena [v. 1060] e la sua
bella chiesa al Centro storico. Realizzata tra
la fine del 19° e l’inizio del 20° sec., era
diventata uno spiazzo enorme buono per
tutti gli usi: deposito, piazzale per circhi
equestri, piazza d’armi e altro. La costruzione
della Riva dell’Impero (1936) la congiunge
direttamente a S. Marco e l’isola
urbanizzata diventa un quartiere moderno
con viali, aiuole, una pineta, un campo
sportivo e un porticciolo. Qui, in effetti, si
era deciso (1935) di costruire una scuola,
cioè una sede per l’Accademia Nazionale
746
premarinara dell’Onb (Organizzazione
Nazionale Balilla). Si era affidata l’opera a
due architetti padovani, Francesco Mansutti
(1899-1969) e Gino Miozzo (1898-
1969). I lavori, a cura dell’impresa Grassetto
di Padova, iniziavano il 1° settembre
1936 e il successivo 12 ottobre cerimonia
ufficiale e simbolica di posa della prima
pietra con il duca di Genova, che mura sull’angolo
destro dell’ingresso un mattone
preso dall’Arsenale per significare la continuità
della tradizione marinara. Il Collegio
viene dunque costruito per continuare l’educazione
marinara non più sulla nave
Scilla [v. 1920], ma a terra, avendo in animo
di realizzare una scuola-convitto che servisse
ai ragazzi per assolvere l’obbligo scolastico
e nel contempo imparare un mestiere
marinaro. Tuttavia, la visita al complesso
in costruzione nella primavera del 1937
del presidente dell’istituzione Ricci ne
cambia il destino: egli decide che Venezia
avrà due scuole marinare e cioè la Scuola
Professionale per Marinaretti (poi si chiamerà
Scuola-convitto Giorgio Cini) e un Collegio
Navale che riprendesse l’antica idea della
Repubblica [v. 1619] di tramandare la tradizione
marinara. Nel complesso di S. Elena,
quindi, si realizza il Collegio, mentre la
Scuola per Marinaretti verrà dirottata in
altre sedi: alcuni studenti rimangono sulla
nave Scilla, altri sono ospitati prima nel famoso
Liceo-convitto Marco Foscarini, poi,
dismessa la nave, tutti riuniti nell’isola di S.
Giorgio Maggiore con una filiale a Chioggia.
La sede di S. Giorgio raggiungerà una
fama europea intorno al 1960, ma poi conoscerà
un inesorabile declino finché non
sarà smantellata all’inizio del 21° secolo e
la Scuola stessa accorpata all’Istituto
Nautico, mentre quella di Chioggia continuerà
la sua esistenza. Il Collegio di S.
Elena, dunque, comincia a funzionare il 1°
ottobre 1937 e il 5 dicembre successivo
viene ufficialmente e pomposamente inaugurato.
In seguito, sarà realizzata e quindi
inaugurata (1939) la bella aula magna circolare
dominata da una grande cupola,
forse per veicolare il messaggio che servire
la Patria deve essere una fede ... Con la caduta
del fascismo (25 luglio 1943) gli allievi
che si trovano in crociera-studio saranno
fatti precipitosamente rientrare e mandati a
casa e il Collegio Navale Gil cesserà di esistere.
Infatti, il successivo 8 settembre sarà
occupato da alcuni reparti della Marina tedesca
che vi resteranno fino al 30 aprile
1945, il giorno della loro resa. La struttura
sarà chiusa e adibita ad altro uso, ma vent’anni
dopo riprenderà la sua funzione con
due indirizzi, Liceo classico e Liceo scientifico
[v. 1961].
.Si rinnova il Museo del Seminario.
.6 novembre: l’Italia aderisce al patto
anticomintern, cioè l’alleanza politica tra il il
III Reich tedesco e il Giappone stipulato il
25 novembre 1936 a Berlino.
747
1938
.1° marzo: muore Gabriele D’Annunzio
1863-1938) e a Venezia una lapide sulla parete
della Casetta rossa sul Canal Grande, di
fronte alla Guggenheim Collection, ricorda
che «il poeta soldato abitò in questa casa
durante la guerra 1915-1918».
.Regio decreto 7 marzo 1938 n. 337 contenente
le «Norme per la concessione e per
la liquidazione dei contributi per i lavori di
consolidamento degli edifici privati in Venezia
in dipendenza di opere di escavazione
dei rii e canali». Il decreto precisa i criteri
di erogazione dei contributi e affida al
Magistrato alle Acque, d’intesa con il podestà
e il prefetto, l’attuazione del programma
di risanamento varato con il regio decreto
legge n. 1901 del 1937.
.21a Biennale d’Arte (1° giugno-30 settembre).
Presidente Volpi, segretario Maraini.
La novità tra i paesi partecipanti è
l’Egitto. Tre le mostre storiche e speciali:
Mostra internazionale del paesaggio del XIX
secolo; Mostra dei Futuristi Aeropittori d’Africa
e di Spagna (a cura di F.T. Marinetti);
Mostra degli artisti italiani residenti all’estero.
Una personale è dedicata al veneziano
Guido Cadorin. Con questa edizione vengono
istituiti i Gran Premi, che verranno assegnati
fino alla contestazione del 1968 per
essere ripresi, come Leoni d’oro, soltanto nel
1986. Con la prima Biennale del secondo
dopoguerra (1948) i Gran Premi cominceranno
ad essere assegnati ad artisti che
faranno la storia dell’arte contemporanea:
nel 1948 i premiati sono i pittori Georges
Braque, Giorgio Morandi, gli scultori
Henry Moore e Giacomo Manzù; nel 1950
Henri Matisse, Ossip Zadkine e Carlo
Carrà e nel 1952 il pittore Raoul Dufy e gli
scultori Marino Marini e Alexander Calder.
In seguito, fino alla sospensione avvenuta
nel 1968, troveremo tra i Gran Premi i nomi
prestigiosi di Max Ernst, Hans Arp, Joan
Miró, Giuseppe Santomaso (1954), Jacques
Villon, Lynn Chadwick (1956), Mark Tobey,
Eduardo Chillida (1958), Jean Fautrier,
Emilio Vedova, Hans Hartung (1960). Il
Gran Premio assegnato (1964) al pittore
americano Robert Rauschenberg sarà accolto
da accese polemiche su tutta la stampa
europea, che accuserà la Biennale di
essere succube del mercato americano.
.1° luglio: al Lido si inaugura il Casinò
progettato da E. Miozzi [v. 1978].
.Il decreto-legge 21 luglio 1938 n. 1517
accoglie le novità già introdotte dalla Biennale:
il Festival di musica (1930), la Mostra del
Cinema (1932), il Festival del Teatro (1934).
Questo decreto, fatte salve alcune modifiche
varate con l’avvento della Repubblica
italiana, rimarrà in vigore fino alla legge 26
luglio 1973 [vedi].
.Mostra del Cinema: 6. edizione (8-14 agosto),
direttore Ottavio Croze (1935-42). La
mostra subisce le pesanti pressioni politiche
dettate dal governo fascista. In questa
edizione non compare la dizione film straniero
né quella film italiano, proprio perché
si vuol far risaltare l’alleanza fra due nazioni,
la Germania e l’Italia. I vincitori vengono
imposti alla giuria internazionale con
due film di esplicita propaganda: Olympia
di Leni Riefenstahl (Germania) girato a
Berlino durante le Olimpiadi del 1936 celebra
il mito della razza ariana, Luciano Serra
pilota di Goffredo Alessandrini (Italia) presenta
una storia di conquista dell’impero
fascista alla cui scenografia ha collaborato
lo stesso figlio di Mussolini, Vittorio. È di
quest’anno la prima grande restrospettiva
ed è dedicata al cinema francese [v. Albo
d’oro pp. 730-31].
.6 ottobre: il Gran consiglio del fascismo
approva la Dichiarazione sulla razza. Il testo
detta le linee generali della legislazione
antiebraica. A Venezia il nuovo podestà è
Giovanni Marcello (1938-41).
.Rodolfo Pallucchini e Giulio Lorenzetti
riordinano la Galleria d’Arte Moderna a Ca’
Pesaro, già insediata a Ca’ Foscari nel 1897
e passata nel 1902 a Ca’ Pesaro.
.Olga Gugelmo di Poiana Maggiore (Vicenza)
conosce casualmente la nascente
Congregazione delle Figlie della Chiesa appena
fondata dalla suora canossiana Maria Oliva
Bonaldo. Attratta dalla spiritualità dell’istituto,
che si estrinseca nell’aiutare, amare,
conoscere la Chiesa, pregare e soffrire per
essa, vi aderisce. Entra così presso le Canossiane
di S. Alvise. Dopo un periodo di for-
748
mazione trascorso a Roma e Treviso «in un
clima di povertà estrema e di eroismo di
ogni genere» [Tramontin 204] passa a Carpenedo
(1° novembre 1940) e qui muore (11
aprile 1943). Il patriarca di Venezia Roncalli,
futuro papa Giovanni XXIII (1958-63), aprirà
(11 aprile 1956) il processo di beatificazione
che si concluderà quattro anni dopo.
.30 dicembre: muore a Venezia il pittore
Gian Luciano Sormani (1867-1938). Fine ritrattista
e grande paesaggista amava ritrarre
la Venezia minore. Per il Caffè Toppo ai
Frari dipinse sei grandi pannelli.
1939
.7 aprile: l’Italia occupa l’Albania e subito
dopo firma il Patto d’acciaio (22 maggio),
cioè un’alleanza difensiva e offensiva con
la Germania.
.Il Comune di Venezia organizza una
grande mostra dedicata al Veronese.
.Mostra del Cinema: 7. edizione (8 agosto-
1° settembre), direttore Ottavio Croze (1935-
42). Gli americani, indignati per la precedente
edizione e per l’esito della premiazione
filonazista e filofascista, disertano la
mostra a cui hanno sempre partecipato e
non mandano i loro film. Si assegna soltanto
la Coppa Mussolini per il miglior film. Vince
Abuna Messias di Goffredo Alessandrini, un
film che è un inno alla colonizzazione fascista
[v. Albo d’oro pp. 730-31].
.1° settembre: la Germania invade la Polonia.
Inghilterra e Francia dichiarano guerra
alla Germania (2 settembre). L’Italia è in
maggioranza favorevole al non-intervento e
in forza del trattato si dichiara neutrale, ma
poi entrerà in guerra [v. 1940].
.20 marzo: un Regio Decreto istituisce
un ente che nel 1978 si chiamerà Ire
(Istituzioni di Ricovero e di Educazione).
L’ente accentra l’amministrazione di 14
antiche istituzioni assistenziali veneziane,
che sino al 1999 manterranno il proprio statuto
originario e un bilancio distinto, mentre
dal 1° gennaio 2000 saranno completamente
assorbite. Il Consiglio di amministrazione
dura in carica cinque anni ed è
costituito da cinque componenti, tre dei
quali vengono nominati dal sindaco di
Venezia e due dal prefetto della Provincia
di Venezia. Nel 21° sec. l’Ire, che ha sede
alla Giudecca al civico 27, amministra, oltre
a tre grandi strutture di accoglienza per le
persone anziane: la Residenza Ss. Giovanni e
Paolo (450 posti letto), la Residenza S.
Lorenzo (79 posti), la Residenza Ca’ di Dio (90
posti), anche le Comunità per minori e giovani
adulti Pompeati e Gradenigo, il Centro
Diurno Riabilitativo Alzheimer, il Centro
Diurno di Riabilitazione e il Servizio Informanziani.
L’Ire gestisce inoltre una rete di
miniresidenze nell’ambito della quale circa
140 persone anziane trovano risposta alla
necessità di un alloggio ‘protetto’. L’Ire
possiede anche un archivio storico che
documenta la vita secolare di ospedali e
istituti della Repubblica di Venezia.
1940
.27 maggio: si approva il Piano Regolatore
e Risanamento [v. 1956].
.22a Biennale d’Arte (1° maggio-31 ottobre).
In virtù del decreto legge 21 luglio
1938-XVI, n. 1517, la Biennale è amministrata
da un CdA, che ha come presidente
Giuseppe Volpi. Segretario Antonio Maraini.
La mostra storica e speciale di quest’anno
s’intitola Gli Aeropittori e l’aeroritratto
Simultaneo (a cura di F.T. Marinetti).
Quattro veneziani sono presenti, i pittori
Felice Carena ed Ettore Tito con una personale
e Paolo Venini, in collaborazione
con Carlo Scarpa, nella Mostra internazionale
del vetro.
.10 giugno: alle ore 18 Mussolini si affaccia
al balcone di Palazzo Venezia a Roma;
tutti aspettano il suo discorso, la radio
segue l’evento in diretta e lui comincia:
«Un’ora segnata dal destino batte sul cielo
della nostra Patria, l’ora delle decisioni irrevocabili
...». L’Italia entra in guerra a fianco
della Germania nel secondo conflitto mondiale
scoppiato il 1° settembre 1939. Gli
uomini vanno al fronte, molte donne si
arruolano nei servizi ausiliari. La situazione
della guerra sembra volgere facilmente
a favore dei tedeschi, per cui Mussolini, temendo
di non cogliere le possibili opportunità,
decide di offrire il suo intervento.
Infatti, la Francia è alle corde: i tedeschi
iniziano l’avanzata il 9 maggio e procedo-
749
no tipo rullo compressore, attraversano
Belgio e Olanda, aggirando così la linea
Maginot (un complesso difensivo ritenuto
invalicabile), e il 13 giugno sono già a
Parigi. Gli italiani combattono contro
l’Inghilterra in tre zone distinte: a Malta,
lungo la costa libica e nelle colonie dell’impero
italiano in Africa orientale (Etiopia,
Eritrea e Somalia) completamente circondato
dalle colonie nemiche inglesi. Il 27
settembre al Patto d’acciaio (tra Italia e Germania,
1939) si aggiunge il Patto tripartito
fra Germania, Italia e Giappone. Partendo
dall’Albania [v. 1939], le truppe italiane attaccano
la Grecia (28 ottobre), ma i greci, a
cui Mussolini vuole spezzare le reni, resistono
e rispondono, penetrando in Albania ...
Con il progredire della guerra le città cambiano
volto: oscuramenti, coprifuoco,
bombardamenti, razionamento dei viveri
e del vestiario. A Venezia è ancora peggio.
Con l’inizio dei bombardamenti (1943)
molti sfollati giungono in laguna nella
convinzione che qui non arriveranno le
bombe nemiche e gli abitanti salgono a
264mila: è la città più popolosa del Veneto,
seguono Verona con 154mila, Padova con
quasi 139mila, Mestre ne ha 50mila. Il prefetto
segnala che il livello di affollamento
è intollerabile. I motoscafi e i vaporetti sono
requisiti per esigenze belliche, manca il
pane e ci sono disordini. Tra l’altro, Venezia
diventa capitale del cinema italiano: le
attrezzature cinematografiche di Cinecittà
vengono portate in laguna (settembre). Il
quartier generale s’insedia nella Cittadella
dell’Arte ai Giardini, dove vengono attrezzati
un teatro di posa, sale di montaggio,
di sincronizzazione e di scenografia, mentre
alla Giudecca, l’importante casa di produzione
romana Scalera insedia una sua
struttura produttiva. Da Roma arrivano
anche gli attori. Dopo la liberazione gli
studi ai Giardini vengono smantellati,
mentre la Scalera rimane a produrre a Venezia
fino al 1954.
.Mostra del Cinema: 8. edizione (1-8 settembre),
direttore Ottavio Croze (1935-42).
Il Palazzo del Cinema è requisito e la manifestazione,
con pochi partecipanti, si sposta
a Venezia centro, utilizzando le sale del
Cinema San Marco (che nel 21° sec. non esiste
più, al suo posto un negozio, un bar e
una libreria) e del Cinema Rossini. Questa
edizione e quelle del 1941 e 1942 in seguito
si considereranno come non avvenute
per l’assoluto monopolio delle opere e dei
registi appartenenti all’asse Roma-Berlino
[v. Albo d’oro pp. 730-31].
.Sulla parete del Palazzo Correr in Salizada
S. Fosca [Cannaregio] viene murata
una targa per ricordare il letterato romeno
Nicolae Iorga (1871-1940), «illustre storico
e amico di Venezia».
1941
.Gennaio-febbraio: offensiva inglese in
Etiopia. L’Italia perde i territori dell’impero.
.27-28 marzo: a capo Matapan, nel Peloponneso
meridionale, là dove nel 1717 la
Serenissima aveva sconfitto la flotta turca,
la marina italiana è costretta a subire gravi
perdite in uno scontro con la flotta inglese.
.Aprile: attacco tedesco alla Jugoslavia
con l’appoggio dell’Italia. I tedeschi arrivano
in Grecia e Atene cade (27 aprile). Il 22
giugno, con la partecipazione di italiani e
rumeni, Hitler invade la Russia, che si allea
con Inghilterra e Polonia. L’Italia, intanto,
comincia a perdere in Eritrea e in
Somalia.
.16 agosto: muore a Venezia, dove si era
formato studiando all’Accademia, Vittorio
Emanuele Bressanin (1860-1941) di Musile
di Piave. Alcune sue opere a Ca’ Pesaro.
.Per il festival del teatro si organizza la
rassegna Recite all’aperto (31 luglio-7 agosto).
Coordinatore Renato Simoni. Gli spettacoli
più importanti I masnadieri di F.
Schiller e Il poeta fanatico di Goldoni.
.Mostra del Cinema: 9. edizione (30 agosto-14
settembre). Dopo la fine del fascismo
questa edizione non sarà conteggiata. Direttore
Ottavio Croze (1935-42). Poche
nazioni presenti, predominanza di film
tedeschi e italiani [v. Albo d’oro pp. 730-31].
.14 settembre: il patriarca di Venezia,
Adeodato Piazza, inaugura nell’Isola di S.
Andrea la piccolissima Chiesa della Madonna
di Punta Marina, costruita in pochi mesi
su progetto di Tomaso Bersellio. All’interno
decorazioni dipinti a muro di L. Remigio
750
(1941) e di M. Ferrari Bravo (1943).
.11 dicembre: Germania e Italia dichiarano
guerra agli Stati Uniti, che attaccati
di sorpresa a Pearl Harbor (7 dicembre)
dai Giapponesi avevano dichiarato guerra
al Giappone (8 dicembre).
.Il nuovo podestà è Giobatta Dell’Armi
(1941-43), poi sostituito dai commissari
Alessandro Passi (1943-43) e Giovanni Barbini
(1943-45).
.Muore Ettore Tito, nato nel 1859 a Castellammare
di Stabia (Napoli) da madre
veneziana. Si era trasferito a Venezia (1868)
all’età di 8 anni. Aveva studiato all’Accademia,
diplomandosi a 16 anni. Pittore di
talento, per quasi un secolo dominatore
della vita artistica veneziana, Tito ha esposto
alla Biennale per 13 edizioni con ben
cinque personali (1909, 1912, 1914, 1930,
1932). Egli è il caposcuola del verismo veneziano
(con un tratto più sintetico rispetto
al verismo minuto e descrittivo dei naturalisti
d’oltralpe), l’erede di Tiepolo fra i pittori
lagunari e forse per questo scelto per
rifare la decorazione della volta della
Chiesa degli Scalzi distrutta durante un
bombardamento nella guerra 1915-18. Una
targa posta in Fondamenta Gherardini al
civico 2827 ricorda che «in questa casa
visse e morì Ettore Tito pittore».
1942
.23a Biennale d’Arte (21 giugno-20 settembre).
Presidente Volpi, segretario Maraini.
Due sono le mostre storiche e speciali:
Padiglione del Futurismo italiano (a cura di
F.T. Marinetti) e Mostra delle Forze Armate.
Tra gli artisti veneziani o di cultura veneziana
sono presenti con mostre personali
Guido Cadorin, Filippo De Pisis, Arturo
Martini, Napoleone Martinuzzi. Dopo questa
edizione la Biennale chiuderà la sua
attività per riprenderla nel 1948. Il numero
di nazioni presenti quest’anno si è ridotto a
dieci. È un’edizione decisamente in tono
minore, incentrata su artisti militari. Le due
successive edizioni del 1944 e del 1946 non
avranno luogo.
.Mostra del Cinema (30 agosto-5 settembre).
Questa edizione, la decima, dopo la fine
del fascismo non sarà conteggiata. Il direttore
è Ottavio Croze (1935-42). La Mostra si
svolge ancora lontano dal Lido [v. 1939] e
s’impongono, come nell’anno precedente, i
film dell’Asse Roma-Berlino. Dal 1943 al
1945 la manifestazione sarà sospesa a causa
della guerra [v. Albo d’oro pp. 730-31].
.23 ottobre: in Africa settentrionale inizia
la controffensiva britannica a El-Alamein
contro tedeschi e italiani, che capitoleranno
(13 maggio 1943).
1943
.13 luglio: americani e inglesi, futuri alleati
italiani, sbarcano in Sicilia e nel giro di
qualche settimana sono padroni dell’isola.
.24 luglio: nella notte il Gran Consiglio
vota la sfiducia a Mussolini, che è arrestato
(25 luglio) e confinato sul Gran Sasso. Il
governo è affidato al maresciallo Badoglio.
.16 agosto: muore a S. Trovaso il pittore
goriziano Italico Brass (1870-1943) che prima
di stabilirsi a Venezia (1895), «città di
cui aveva sentito il fascino fin dall’adolescenza»
aveva studiato a Monaco e a Parigi.
A Venezia dipinge tutto ciò che vede,
scene di vita veneziana, la tombola, la regata,
il giorno del bucato …
.8 settembre: si rende noto l’armistizio
segreto tra anglo-americani e l’Italia firmato
il 3 settembre precedente. Il re e il governo
Badoglio si rifugiano a Brindisi, da dove
dichiarano guerra alla Germania (13 ottobre).
Nel frattempo, gli anglo-americani,
conquistata la Sicilia (10 luglio-17 agosto) e
passato lo stretto sono sbarcati in Calabria
(3 settembre) e hanno cominciato a risalire
la penisola, entrando a Salerno (11 settembre)
e Taranto, a Napoli (1° ottobre). Pochi
giorni ancora e l’Italia risulterà divisa in
due, al sud il re e gli anglo-americani, al
nord la Rsi (Repubblica sociale italiana),
fondata a Castelvecchio di Verona il 14 settembre
da Mussolini che due giorni prima
era stato liberato da un commando tedesco
dalla sua prigionia sul Gran Sasso. Capitale
della Rsi è Salò, sul lago di Garda. A difesa
dell’ordine della Rsi Mussolini fonda 39
Brigate Nere. A Venezia opera la XVII Brigata
Nera Bartolomeo Asara. La città è inoltre
la sede del ministero dei Lavori Pubblici,
mentre i dicasteri militari sono sparsi tra
751
Dolo, Montecchio e Vicenza, ma i veri padroni
sono i tedeschi.
.12 settembre: occupazione nazista di
Venezia, che durerà fino al 25 aprile 1945, e
ricostituzione dei quadri della federazione
fascista (11 novembre).
.Settembre: il medico Giuseppe Iona, già
presidente dell’Ateneo Veneto (1925-1929)
e presidente della comunità ebraica veneziana,
amatissimo in città, viene allontanato
dal primariato dell’ospedale di Venezia
perché ebreo. Si uccide per non consegnare
l’elenco degli ebrei di Venezia. Una targa
murata nel Ghetto Novo lo ricorda «maestro
di rettitudine e di bontà».
.5 dicembre: nella notte tra il 5 e il 6 la
guardia repubblichina fa la sua prima retata
di ebrei, che prima della guerra erano
1200 e adesso si riducono a 1000.
.17 dicembre: le squadre d’azione fasciste
si sciolgono e confluiscono nella Gnr
(Guardia nazionale repubblicana), una formazione
che nasce dalla fusione dei carabinieri
con la polizia dell’Africa italiana e i
resti della milizia fascista delegata a svolgere
compiti di ordine pubblico. Gli antifascisti
si organizzano in Cln (Comitati di liberazione
nazionale) di cui due centrali,
uno a Roma e l’altro a Milano; 350 fascisti,
militari di Marina appartenenti alla X Mas,
si rifugiano nel Collegio Navale a S. Elena.
.22 dicembre: sulla Gazzetta di Venezia si
legge che la città è superaffollata e che l’afflusso
di nuovi ospiti è stato fermato d’autorità
dal capo della provincia con decreto
21 dicembre: si vieta a chiunque di immigrare
in provincia di Venezia e specialmente
nel capoluogo; si concede peraltro una
permanenza massima di 5 giorni per comprovati
gravi motivi ma limitata a Mestre.
.Il pittore sloveno Anton Zoran Music
viene per la prima volta a Venezia. Dopo la
liberazione deciderà di stabilirsi in città a S.
Vio. La sua consacrazione veneziana avverrà
nel 1985 con la mostra organizzata da
Giuseppe Mazzariol al Museo Correr.
.Nei due anni della Repubblica Sociale
Italiana (1943-45) il Comune è retto prima da
Alessandro Passi poi da Giovanni Barbini.
1944
.21 febbraio: i padiglioni della Biennale
ai Giardini sono trasformati in teatri di posa
o in laboratori per lo sviluppo, la stampa
e il montaggio.
.12 marzo: muore Silvio Trentin (1885-
1944), docente a Ca’ Foscari, cofondatore
del Cln del Veneto di cui Giannantonio Paladini
scriverà la biografia [in Distefano e
Pietragnoli Profili vol. 4].
.23 marzo: in un’azione di guerra a Roma
in via Rasella, un gruppo di partigiani
uccide 33 soldati. Per rappresaglia 335 civili
vengono ammazzati a coppie dai tedeschi
alle Fosse Ardeatine, cave di arenaria a
due passi dalle catacombe romane. Tra loro
due veneziani, Manfredi Azzarita e Aldo
Aluisi assieme ad altri 7 veneti.
.4 giugno: gli anglo-americani entrano a
Roma.
.6 giugno: sbarco alleato in Normandia
che porta alla liberazione di Parigi, del Belgio
e dell’Olanda.
.9 giugno: a Roma si forma un governo
formato dalla coalizione dei partiti che avevano
dato vita al Cln (Partito d’azione, socialista,
comunista, repubblicano, democratico
del lavoro, liberale). Gli anglo-americani
proseguono nella loro avanzata e liberano
Firenze (4 agosto), poi si fermano
alla cosiddetta ‘linea gotica’ (che cederà
soltanto nell’aprile del 1945). Nel dicembre
nuovo governo a Roma senza il Partito d’azione
e senza i socialisti.
.Luglio. Mese tragico per Venezia.
La sera del 6 (alle 22.30) il maresciallo della
Regia Marina Bartolomeo Asara, capo della
Brigata Nera veneziana, viene ucciso da-
752
vanti al Cinema Italia a Cannaregio con un
colpo alla nuca. Gli autori sembrano essere
tre partigiani coordinati da Giovanni
Tonetti, detto il ‘conte rosso’: l’azione è portata
a termine, dopo ripetuti tentativi falliti,
dal chioggiotto Vittorino Boscolo sotto la
protezione diretta del futuro uomo di cinema,
il montatore Franco Orcalli (conosciuto
dai partigiani come Kim) e Aldo Varisco,
comandante di una brigata partigiana operante
a Chioggia [Cfr. Chinello Tonetti ...
47].
La notte tra il 7 e l’8 ritorsione: sono giustiziati
con un colpo alla nuca, di cui sarà giudicato
responsabile il capitano della Gnr
veneziana Waifro Zani, cinque antifascisti a
Cannaregio e i loro cadaveri lasciati per terra
in Strada Nova come macabro monito.
La stampa tace su tutto. Si limita a pubblicare
un necrologio dal quale si apprende
che il 9 si celebrano a S. Giovanni e Paolo i
funerali delle camicie nere Bartolomeo
Asara, Antonio Cipolato, Egizio Ferrieri e
dei marinai del battaglione di San Marco
Giuseppe Donati, Mario Fiorentino e Luigi
Lancia. Sugli antifascisti nessuna notizia.
Nella notte dal 12 al 13 violentissimo incendio
all’albergo Bonvecchiati che distrugge
il deposito delle pellicole dell’Istituto Luce.
Il 26 i partigiani Varisco, Tonetti e Orcalli
organizzano un attentato a Ca’ Giustinian,
sede della Gnr (Guardia nazionale repubblicana)
dove gli arrestati sono interrogati e
si dice anche torturati. Orcalli e un tizio
sulla quarantina portano una cassa piena di
esplosivo con una bomba a tempo.
L’attentato fa crollare parte del palazzo.
Muoiono 13 persone fra cui due tedeschi e
30 persone rimangono ferite. Sotto le macerie,
poi, si troveranno fino a dieci innocenti
vittime.
All’alba del 28 luglio, rappresaglia per l’attentato:
sulle macerie del palazzo sono fucilati
13 poveri detenuti che si trovavano nel
carcere di S.M. Maggiore a vario titolo, o
perché ritenuti responsabili di atti di sabotaggio,
o perché appartenenti al Pci, o per
detenzione di armi. Sono quasi tutti di S.
Donà: Attilio Basso (22 anni); Stefano
Bertazzolo (25); Francesco Biancotto (il più
giovane, 18 anni); Ernesto D’Andrea (31);
Angelo Gressani (48); Enzo Gusso (31);
Violante Momesso (21); Venceslao Nardean
(20); Amedeo Peruch (19 anni); Giovanni
Tamai (20); Giovanni Tronco (39), Giovanni
Felisati (35) di Carpenedo; Gustavo Levorin
(39) di Padova. Sessant’anni dopo in Calle
Giustinian, ribattezzata Calle dei Tredici
Martiri, verrà posta una targa a ricordo del
loro sacrificio. FOTO
Una targa murata al Ponte Belli [sestiere di
Cannaregio] ricorda uno degli antifascisti,
Ubaldo Belli. Un’altra targa murata in
Campiello Crovato [Cannaregio] ricorda
Bruno Crovato.
.Agosto: nella notte dal 1° al 2 agosto
una sentinella della marina tedesca, in servizio
su un natante ormeggiato nelle vicinanze
di Via Garibaldi, viene asassinata
con due colpi di arma da fuoco. A nulla valgono
gli inviti dei dirigenti fascisti a non
procedere alla rappresaglia: «Poiché è questo
il secondo caso seguito da esito fatale [il
primo era avvenuto a Piazzale Roma nel
dicembre del 1943] il Comandante Germanico
della Piazza è stato costretto ad applicare
le rappresaglie già preannunciate in
occasione del verificarsi del primo caso»
[Gazzetta di Venezia]. Il 4 agosto compare il
seguente avviso: METTERE AVVISO
.3 agosto: per effetto della rappresaglia
seguita all’assassinio della sentinella tedescasono
fucilati sette poveri innocenti prelevati
dal carcere di S.M. Maggiore (alcuni
prigionieri politici, altri renitenti alla leva)
in quella che sarà chiamata Riva dei Sette
Martiri. Ad assistere alla fucilazione la
popolazione di Castello strappata a viva
forza dalle case. C’è sgomento e i partigiani
(che la stampa chiama terroristi) sospendono
la lotta per evitare nuove ritorsioni.
.28 settembre: la Gazzetta di Venezia scrive
che sul fiume Dese, presso Marcon, sono
stati rinvenuti i cadaveri di sei squadristi
del fascio di Mestre: Lucio Fornelli, Angelo
Corocher, Primo Finotello, Vittorio
Trevisan, Augusto Barbaiolo, Sebenico
Finotello. Altro non è dato sapere.
.26 novembre: Amerigo Perini, antifascista,
viene ucciso per strada e una targa lo
ricorda in Fondamenta della Veste [S. Marco].
753
.25 ottobre: la Gazzetta di Venezia scrive
che la città è ancora superaffollata [v. 1943].
.Inverno freddissimo.
.Maddalena Volpato di S. Alberto, presso
Treviso, viene a Venezia per dedicarsi
all’assistenza dei bambini, ma si ammala
gravemente. Ricoverata all’Ospedale al
Mare al Lido professa i voti della vita religiosa
(18 maggio 1945) e poco dopo muore
(1946). È sepolta al Lido e poi (1958) nel
cimitero di Mestre. Il 22 maggio 1968 il patriarca
apre la causa di beatificazione.
1945
.27 gennaio: i soldati dell’armata rossa
entrano ad Auschwitz. L’abbattimento dei
cancelli del più vasto campo di sterminio
nazista è però un avvenimento simbolico. Il
campo era già stato evacuato e i prigionieri
trasferiti forzatamente altrove in una lunga
marcia sotto la neve. Solo pochi reclusi,
riusciti a nascondersi, sono effettivamente
liberati dai soldati sovietici. Lo stato italiano
istituirà la Giornata della memoria [v.
2000]. A Venezia una targa marmorea murata
nel Ghetto Vecchio al civico 1189 ricorda
Adolfo Ottolenghi, rabbino dal 1919 al
1944, quando era stato deportato nel campo
di Auschwitz.
.25 aprile: le prime camionette alleate
giungono a Piazzale Roma. Nei giorni successivi
il Canal Grande e altri canali vengono
solcati da mezzi anfibi che sbarcano nelle
zone strategiche della città. Divise militari
dappertutto: «passate le prime settimane,
si videro quegli uomini in divisa girare per
le chiese, per le calli, per i musei di Piazza
San Marco, nel Palazzo Ducale con le guide
e i Baedeker sotto il braccio, e si capì che
veramente la pace era venuta. Venezia aveva
trasformato i soldati in turisti» [Paulon
11]. La capitolazione tedesca in Italia precede
di alcuni giorni l’invasione russa della
stessa Germania (7 maggio). Hitler è già
morto, suicida. Il 6 e il 9 agosto, poi, due
bombe atomiche sono sganciate in Giappone,
che il 2 settembre si arrende, segnando
la fine del conflitto mondiale.
.28 aprile: liberazione di Venezia dall’occupazione
nazista. Nello stesso giorno
Mussolini e la sua amante Claretta Petacci
sono uccisi dai partigiani a Milano e il giorno
dopo (29 aprile) le truppe tedesche in
Italia si arrendono.
.Il Gazzettino cambia titolo dal 28 aprile
fino al 17 luglio, poi il 28 e il 29 luglio il titolo
Gazzettino in piccolo viene sormontato
dalla testata Fratelli d’Italia e sotto reca la
dicitura «Organo del Comitato regionale
veneto di Liberazione». L’edizione del 28
esce con un appello alla popolazione «ad
insorgere compatta e decisa contro le forze
nazi-fasciste, e a prestare ogni appoggio
alle formazioni volontarie dei combattenti
per la libertà». L’appello scritto alle undici
di sera del 27 aprile e velocemente composto
reca le firme dei leader del Cnl veneto:
Luigi Pasetti per il Partito d’azione, Pietro
Benedetti per il Partito comunista, Eugenio
Gatto per la Democrazia cristiana, Pio Malgarotto
per il Partito liberale, Sante Lisato
per il Partito socialista italiano di unità proletaria.
Il 30 aprile la testata diventa Corriere
di Venezia, con il sottotitolo «Quotidiano
d’informazioni a cura del P.W.B.», una sigla
che sta per Psychological Warfare Branch,
un apposito organismo inter-alleato costituito
fin dallo sbarco americano in Sicilia
per curare tutta la parte riguardante la comunicazione
nella fase cruciale della lotta
di liberazione. Il cambio del nome vuol dare
anche un segnale di non-continuità con il
passato, ma non cambia la direzione. Dal 4
maggio successivo ancora un cambiamento,
la testata diventa Corriere Veneto e tale
rimane fino al 17 luglio compreso. Poi si
torna all’antico, al vecchio e glorioso Gazzettino,
l’unica testata italiana a non dover
aggiungere la dicitura ‘nuovo’ imposta dal
comando interalleato a tutti i giornali che
riprendono le precedenti denominazioni.
Questa singolarità si deve a Ugo Facco de
Lagarda e ai suoi modi di gentleman verso
la splendida e affascinante assistente del
generale americano Dunlop ...
754
.17 maggio: prima riunione ufficiale della
Giunta popolare comunale. Il sindaco
imposto dal Cln è Giovanni Ponti (1945-46).
.9 giugno: a Belgrado jugoslavi e angloamericani
firmano un accordo provvisorio
che delimita le rispettive zone d’occupazione
lungo la ‘linea Morgan’: il territorio ad
occidente della linea Trieste-Caporetto-Tarvisio
e la città di Pola (Zona A) sono posti
sotto controllo diretto degli alleati, la parte
orientale (Zona B) viene assegnata alla temporanea
amministrazione militare della
Jugoslavia che considererà, invece, tale territorio
annesso di fatto e de jure.
.12 giugno: nella notte una certa Gilda
viene uccisa con tre pugnalate alla gola in
casa sua a S. Filippo e Giacomo [sestiere di
Castello]. Dell’assassino nessuna traccia.
.Giugno: malgrado il veto dell’Urss, l’Italia
viene ammessa all’Onu. A Roma nuovo
governo nazionale (giugno) con tutti i 6
partiti [v. 1944]. A dicembre ancora un altro
governo, ancora con i 6 partiti, ma a capo
del governo A. De Gasperi, leader del Partito
democratico del lavoro poi Democrazia
cristiana. Il governo De Gasperi prepara le
prime elezioni libere dopo l’avvento del
fascismo [v. 1921].
.29 ottobre: muore il pittore veneziano
Alessandro Milesi (1856-1945), uno dei
maggiori ritrattisti del tempo e per 20 anni
una presenza artistica autorevole alla Biennale.
Una targa alle Zattere, al civico 1511,
ricorda che il pittore visse in questa casa.
.28 dicembre: qualche minuto prima
delle due di notte esplode una bomba sulla
gradinata della Chiesa di S. Silvestro [sestiere
di S. Polo]. L’esplosione è accompagnata
da alcune raffiche di mitra sparate verso
l’alto. Nessuna rivendicazione.
.Finita la guerra, il Comune di Venezia,
approfittando del trasferimento delle opere
che vengono riportate nei luoghi di origine
dopo il periodo bellico, presenta una mostra
straordinaria, Cinque secoli di pittura
veneta, curata da Rodolfo Pallucchini.
755
.Rinnovate le Gallerie dell’Accademia:
nuove disposizioni di ambienti e moderni
accorgimenti.
.Nasce la stagione dell’Arco. Con la Liberazione
(28 aprile) Venezia esce dal clima
fascista. Alcuni giovani artisti e intellettuali
(Ferruccio Bortoluzzi, Renzo Ferraguzzi,
Luigi Ferrante, Gastone Geron,
Giovanni Poli, Gino Rizzardini, Mischa
Scandella, Giorgio Zecchi), provenienti da
esperienze culturali diverse, fondano una
innovativa associazione chiamata L’Arco,
che si propone, attraverso l’organizzazione
di concerti, mostre d’arte, incontri di
poeti e scrittori, di avvicinare la popolazione
all’arte e alla grande cultura internazionale.
La sezione arti figurative dell’Arco
riscopre, attraverso una serie di
esposizioni, maestri quasi dimenticati durante
il regime, ma amati dai giovani del
sodalizio, tra essi, Gino Rossi, Pio Semeghini,
Filippo De Pisis, Giuseppe Cesetti.
Nelle collettive, organizzate nella sede al
primo piano del Palazzo delle Prigioni,
espongono i più promettenti pittori veneziani
accanto ad artisti riconosciuti: Ferruccio
Bortoluzzi, Gastone Breddo, Giuseppe
Colonna, Mario De Luigi, Luciano
Gaspari, Virgilio Guidi, Leone Minassian,
Juti Ravenna, Armando Pizzinato, Alessandro
Pornaro, Bruno Saetti, Giuseppe
Santomaso, Francesco Tursi, Emilio Vedova,
Alberto Viani ed altri. Nel marzo del
1946 l’associazione inaugura il Primo Giornale
murale: pannelli didattici e gigantografie
mostrano, per la prima volta a Venezia,
genesi e formazione di un quadro
simbolico, Guernica di Picasso, sentito come
modello di una battaglia culturale e
come arte impegnata nella società. Non
meno rilevanti sono gli incontri letterari e
spettacoli teatrali preparati dallo studioso
Giacomo Cacciapaglia e da Arnaldo Momo,
Giovanni Poli, Mischa Scandella e Gino
Rizzardini (segretario de L’Arco). Alle
riunioni letterarie e conferenze prendono
parte studiosi e poeti come Giovanni Colonna,
Serena d’Arbela, Luigi Ferrante, Alfonso
Gatto, Carlo Hollesch, Milena Milani,
Andrea Zanzotto e il critico letterario
Carlo Izzo. Con la fine dell’euforia postliberazione
l’associazione si sfrangia e poi
si scioglie definitivamente (1947).
.Nasce l’Upm (Università Popolare Mestre)
intitolata a G. Pascoli, raccogliendo
l’eredità morale di un’analoga istituzione
documentata alla fine del 1800 con finalità
di alfabetizzazione del popolo. Rifondata
nel 1959 e allocata in corte Bettini 11, presso
Piazza Ferretto, raccoglie circa 800 soci.
È dotata di una biblioteca propria, pubblica
il notiziario Kaleidos per dibattere i problemi
culturali.
.Ai Giardini di Castello si erige un Monumento
ai Caduti in prigionia, opera di Carlo
Lorenzetti.
.A Murano, in Fondamenta Sebastiano
Santi, al civico 5/A, c’è una targa «in memoria
di Henrietta Macy [1851-1927, una
ricca americana di Boston arrivata a Venezia
nel 1890] benefattrice ed educatrice
dei bambini poveri di Murano. Qui visse e
donò tutti i suoi averi e le sue forze e fondò
una scuola per il loro benessere».
.In Strada Nova al civico 4190 la parrocchia
di S. Felice fa murare una targa per
ricordare i nomi di 17 caduti nella guerra.
1946
.9 febbraio: si bandisce il Premio Burano,
che apre la stagione delle mostre. Il primo
756
premio viene assegnato (settembre) a Carlo
Dalla Zorza. Emilio Vedova per protesta
scaglia il suo dipinto in acqua.
.24 marzo: elezioni comunali a suffragio
universale. Per la prima volta le donne italiane
vanno alle urne. Il primo sindaco eletto
sarà Giobatta Gianquinto. Stefano Distefano
ne ha scritto la biografia [in G.
Distefano e L. Pietragnoli Profili vol. 9].
.L’Italia diventa repubblica. Un referendum
istituzionale (2 giugno) stabilisce con
12.718.641 voti contro 10.718.502 che l’Italia
deve essere una repubblica e non più
una monarchia. Il voto è per la prima volta
a suffragio universale. Nel Veneto solo a
Padova vince la monarchia con il 52 per
cento, mentre nelle altre province i risultati
sono tutti a favore della Repubblica:
Rovigo (62,2%), Belluno e Venezia (62),
Verona (61,3), Treviso (60,8), Vicenza
(53,9). Il re Umberto II lascia l’Italia disconoscendo
il voto popolare. Fissata la
forma dello Stato si stabiliscono le date
per le elezioni e si va a votare: la Democrazia
cristiana ottiene 207 seggi, il
Partito socialista di unione proletaria 115, il
Partito repubblicano 23. Si riunisce la
Costituente ed elegge (28 giugno) il presidente
o capo provvisorio dello Stato nella
persona di Enrico De Nicola, che affida a
De Gasperi la formazione del governo. Esso
si costituisce il 12 luglio ed elabora la
Carta costituzionale (27 dicembre 1947) che
entra in vigore il 1° gennaio 1948: l’Italia è
una repubblica democratica parlamentare,
con un presidente eletto per 7 anni dalle
due Camere (Senato e Camera dei deputati)
e un Governo nominato dal presidente.
.Mostra del Cinema (31 agosto-15 settembre).
Dopo la parentesi della guerra, riprende
la rassegna cinematografica, sospesa
negli anni 1943-1945. Il Palazzo del
Cinema è requisito dagli alleati americani
e si deve ripiegare sul Cinema San Marco,
anche questo requisito. Sono concessi però
15 giorni di de-requisizione per svolgere
così la Mostra. Ma ci sono dei problemi. La
Francia vuole inaugurare la sua rassegna in
concomitanza con la Mostra e segue un regolamento
del tutto analogo a quello veneziano,
con l’obbligo ad esempio di presentare
film in prima visione assoluta e con la
partecipazione ufficiale dei Governi. La
situazione è insostenibile e rischia di danneggiare
entrambi i festival. Giovanni Ponti,
nominato dal Cln alla fine della guerra
primo sindaco di ‘Venezia libera’ e quindi
commissario straordinario della Biennale
(1945-53), si reca a Roma per ottenere dalla
presidenza del Consiglio dei Ministri la
concessione di muoversi ufficialmente con
i dirigenti di Cannes, mentre Elio Zorzi,
capo dell’ufficio stampa della Biennale e
incaricato di dirigere il Festival del Cinema,
utilizzando per questo la consulenza di
Ottavio Croze, si reca a Parigi per trovare
un accordo: si decide che il Festival francese
si terrà in primavera e l’inizio della Mostra
slitta a fine agosto. A Venezia si vara
una Mostra non competitiva che si conclude
in via sperimentale con la segnalazione
del miglior film da parte di una commissione
di giornalisti: segnalato The Southerner
di Jean Renoir (Usa). I molti importanti
film del Neorealismo, uno dei più significativi
movimenti nella storia del cinema
italiano, come Paisà di Roberto Rossellini,
per esempio, non ottengono il meritato riconoscimento
di critica. Ci sono comunque
grandi registi internazionali come Orson
Welles, Laurence Olivier, John Huston, Jean
Cocteau e altri.
.1° ottobre: in una saletta del ristorante
All’Angelo si forma la Nuova Secessione Italiana
(poi Fronte Nuovo delle Arti), promossa dal
critico Giuseppe Marchiori. Tra i firmatari
del Manifesto vi sono alcuni dei maggiori
artisti italiani: i pittori Birolli, Cassinari,
Guttuso, Morlotti, Pizzinato, Turcato, Santomaso,
Vedova, e tra gli scultori Alberto Viani.
Il Fronte si scioglierà nel 1950.
.Si abbattono le case a fianco delle Prigioni
e sorge (1946-48) il Danielino su progetto
di V. Vallot, storico pugno nell’occhio
di Venezia, che ha il suo gemello (completato
tra il 1946 e il 1949) nell’Albergo Bauer
in Campo San Moisè (progetto M. Meo).
.Viene rinnovata la Fondazione Querini-
Stampalia.
.Sei fraticelli vengono in centro a fare
provviste. Caricano la loro barca di viveri e
si dirigono al loro convento, sull’isola di S.
757
Francesco del Deserto. Non arriveranno
mai, né si troveranno tracce di naufragio.
.La scrittrice americana Mary McCarthy
visita Venezia e scriverà The Guide. Si
scoprirà nel tempo che questa scrittrice di
racconti sarà per Venezia una grande ambasciatrice.
Ritornerà alla fine di agosto
del 1955 e si fermerà per tre mesi. Deve
scrivere degli articoli su Venezia per il
New Yorker Magazine. Nel 1956 completerà
il libro Venice Observed (Venezia osservata,
pubblicato in contemporanea a Londra e a
Parigi), con foto a colori di André Chastel,
grande storico dell’arte francese (1912-90),
autore di numerosi volumi, celebrato dal
Consorzio Venezia Nuova con la pubblicazione
del libro L’Arcipelago di San Marco
(1990), che raccoglie i suoi articoli su
Venezia (in particolare su pittori ed esposizioni,
ma anche sui problemi e sul destino
della città essa stessa opera d’arte),
articoli apparsi tra il 1953 e il 1988 su Le
Monde. A Venezia il libro non è accolto
bene perché alcune ‘osservazioni’ sono
ritenute provocatorie.
1947
.1° febbraio: si firma a Parigi il trattato
di pace tra Italia e le nazioni vincitrici della
guerra. Si risistemano i confini, per cui a
Occidente l’Italia perde l’altopiano del
Moncenisio, Briga e Tenda, che vanno alla
Francia; a Oriente la maggior parte della
Venezia Giulia va alla Jugoslavia; a Nord-
Est viene creato il Tlt (Territorio libero di
Trieste) sotto la tutela delle Nazioni Unite
[v. 1954].
.14 febbraio: due donne sole in casa (madre
e figlia) vengono rapinate nel sestiere
di Castello. Per lo spavento la madre muore.
Due persone vengono accusate e condannate,
ma tre anni dopo, in appello, sono
assolte per insufficienza di prove.
.2 maggio: nel sestiere di Castello un povero
muratore disoccupato cade a terra fulminato
da un colpo di pistola alla nuca.
Una esecuzione. L’assassino non si trova.
.8 maggio: una giovane bellunese, Linda
Cimetta, giunta a Venezia (28 aprile) per
rifornirsi di sigarette di contrabbando, viene
trovata con gli arti segati dentro un baule,
che era stato caricato in gondola, portato
in aperta laguna e affondato da due balordi,
che nel tentativo di rapinarla (29
aprile) l’avevano uccisa con dei colpi di
scure alla nuca. Uno dei due si protesta innocente,
ammette soltanto di essere stato
l’ignaro trasportatore del baule; quando
esce di prigione cerca di far riaprire il suo
caso, ma di fronte a un maresciallo, che lo
invita a chiudere con il passato, reagisce
uccidendolo a colpi di tubo Innocenti (6
luglio 1960).
.Giugno: nasce a Dorsoduro, nel solco
della grande tradizione veneziana, una
struttura assistenziale: il Convitto Francesco
Biancotto, di carattere laico e privato,
per orfani maschi di partigiani e di lavoratori,
ovvero esperimento di scuola laica
che dura fino al 1957. Francesco Biancotto
era stato un giovanissimo partigiano comunista
fucilato dai fascisti. I convittori,
che arriveranno a quasi 80 ragazzi, vivono
nell’istituto, ma frequentano le scuole
pubbliche. Essi vengono principalmente
dal Veneto, dal Friuli, dall’Emilia e dalla
Toscana. Le loro famiglie sono per lo più
contadine e operaie. Lia Finzi e Girolamo
Federici, protagonisti dell’istituto nei settori
della didattica e della cultura, ne ricavano
in seguito un libro: I ragazzi del collettivo.
Il convitto Francesco Biancotto di Venezia,
1947-1957. Alla fine dell’aprile 1945 i
segni e le conseguenze della guerra sono
gravi, ma la riconquista della pace e delle
libertà democratiche crea un clima di
grande vitalità umana, voglia di ricostruzione
materiale e morale, vivacissime
aperture culturali. Così a fine luglio 1945,
alcuni ex-resistenti, e fra essi il comunista
Angelo Furian, si fanno promotori a Venezia
dell’istituzione di una struttura che
accolga giovani orfani di partigiani. Si lanciano
sottoscrizioni per la raccolta di fondi
e s’individua la sede nel complesso di
palazzine che hanno ospitato la Gioventù
italiana del littorio nel sestiere di Dorsoduro,
in Fondamenta dei Cereri. Parte l’esperimento
del Biancotto, ma cominciano
anche le azioni per soffocarlo e ci saranno
giornate drammatiche: nel maggio del
1951 la Celere si scaglia contro gli istituto-
ri e i convittori. Poi si arriva ad erigere un
muro per isolare i convittori, finché nel
1957 l’Anpi (Associazione Nazionale Partigiani
Italiani) non decide la chiusura del
Convitto.
.3 luglio: per un guasto all’acquedotto
mancherà l’acqua per quasi 20 giorni.
Disagi e proteste a non finire.
.5 luglio: un bambino di 33 giorni, Giorgio
Baldrocco, tenuto dai genitori in una
cesta di vimini accanto alla loro bancarella
a Piazzale Roma, viene rapito. Si offrirà
una ricca taglia ma il bimbo non sarà mai
più ritrovato. Forse rapito da una donna
bisognosa d’affetti.
.8. Mostra del Cinema (23 agosto-15 settembre).
Direttore Elio Zorzi (1946-48). Il
Palazzo del Cinema è requisito e si decide
allora di utilizzare il cortile di Palazzo Ducale
per le proiezioni. In questo scenario
sembra a tutti la migliore Mostra mai realizzata,
tanto che la si definisce un evento
memorabile, l’edizione più importante
dalla sua fondazione. Tornano i film sovietici
che avevano disertato la Mostra negli
anni della guerra. Record di presenze:
90mila spettatori. Ci sono anche le grandi
icone del cinema mondiale: Rita Hayworth,
Joseph Cotten, Olivia de Havilland,
Anna Magnani. Torna la Giuria
internazionale [v. Albo d’oro pp. 730-31].
.Riprende dopo la guerra il Festival Internazionale
del Teatro (12 agosto-2 ottobre)
con l’ottava edizione. La direzione è affidata
a Guido Salvini (1947-58). Gli spettacoli
più importanti L’impresario delle Smirne e I
rusteghi di Goldoni, L’Etourdi di Molière,
Huis Clos di J.P. Sartre, L’Aigle à deux têtes di
J. Cocteau, L’albero dei poveri di M. Gorky.
.16 novembre: in una clinica romana
muore Giuseppe Volpi (1877-1947) che aveva
dedicato la sua vita agli affari e a Venezia.
Fu industriale, proprietario di una
ventina di società, ministro delle finanze nel
governo Mussolini, l’artefice della Venezia
commerciale e industriale fuori dall’isola, in
terraferma, alla quale la città dei dogi era
stata legata da un nuovo ponte austostradale
affiancato a quello ferroviario, detto Ponte
Littorio, poi Ponte della Libertà. In breve, Volpi
era stato il creatore di Porto Marghera,
758
759
ma anche l’ideatore di una Venezia intellettuale
e turistica, l’inventore della Mostra del
Cinema. Era diventato conte di Misurata grazie
al fascismo, che gli aveva conferito tale
titolo perché a Misurata, in Libia, aveva represso
una rivolta con il pugno di ferro. Si
era staccato dal regime fascista prima della
caduta di Mussolini, ma aveva pagato col
carcere e col confino, poi liberato si era rifugiato
in Svizzera, da dove aveva finanziato
la Resistenza per rifarsi il look e alla fine
della guerra era ritornato in Italia, ma non a
Venezia, dove sarà portato soltanto da morto
per essere sepolto in una tomba acquistata
nella Chiesa dei Frari, tra una pala d’altare
di Tiziano e il sepolcro del Canova.
.30 dicembre: debutta alla Fenice con
Tristano e Isotta, diretta dal maestro Tullio
Serafin, Maria Callas, la grande cantante
lirica del Novecento che sarà idolatrata per
la superba voce [v. 2005].
1948
.1° gennaio: entra in vigore la nuova Costituzione
dello stato italiano.
.5 gennaio: si istituisce il porto franco
nella zona compresa tra le banchine di S.
Basilio (la Marittima attiva fin dal 1880) e il
Canale della Scomenzera, in seguito limitato
(3 agosto 1949) tra l’estremità della banchina
orientale di S. Basilio e il Cotonificio
veneziano (poi sede dello Iuav), per ritornare
(1° dicembre 1951) ai confini del decreto
istitutivo, finché non verrà soppresso.
.21 gennaio: muore il compositore veneziano
Ermanno Wolf-Ferrari (1876-1948)
figlio del pittore Teodoro. Il suo successo è
dovuto in gran parte anche all’incontro con
il teatro di Carlo Goldoni di cui traspose in
musica diverse opere. Una targa in salizada
Malipiero al civico 3198 ricorda che «da
questa casa passò all’eternità».
.21 febbraio: neve, neve e ancora neve in
una giornata glaciale.
.5 marzo: il patriarca inaugura la Libreria
Studium al Ponte della Canonica [sestiere di
S. Marco].
.18 aprile: si tengono le prime elezioni
politiche dopo quelle svolte due anni prima
per la costituzione dell’Assemblea Costituente.
Vince la Dc (Democrazia ristiana) con
il 48,51%. Il Fdp (Fronte democratico popolare)
ottiene il 30,98%.
.24a Biennale d’Arte (1° maggio-30 settembre),
la prima del dopoguerra, «probabilmente
la più grande e la più completa
mostra mai allestita al mondo d’arte contemporanea».
A renderla memorabile non
solo la rivisitazione delle avanguardie, ma
soprattutto la presenza di Pablo Picasso
con una personale (19 dipinti). A rilanciare
la Biennale, dopo gli anni di conservatorismo
e nazionalismo voluto dal regime fascista,
sono il commissario straordinario
Giovanni Ponti e il nuovo segretario generale
Rodolfo Pallucchini. Quest’ultimo, storico
dell’arte, sarà segretario fino al 1956,
ed avrà l’intelligenza e l’abilità di costituire
subito una commissione d’alto livello con
personaggi come Nino Barbantini e Pier
Ludovico Ragghianti e come i due maggiori
studiosi d’arte del momento, Roberto
760
Longhi e Lionello Venturi, che hanno posizioni
completamente diverse: Longhi più
tradizionalista nell’approccio verso l’arte
del proprio tempo, mentre Venturi, appena
tornato dall’esilio americano, è aperto alle
forme d’arte più innovative che provengono
d’oltre Oceano. I due critici sono affiancati
da artisti di chiara fama, come Carlo
Carrà, Felice Casorati, Marino Marini,
Giorgio Morandi e Pio Semeghini. Il segretario
Pallucchini, sensibile pure all’arte
contemporanea, ha comunque dalla sua
parte la comunità degli artisti più giovani,
che già nel 1946 avevano creato a Venezia il
Fronte Nuovo delle Arti, sotto l’egida di un
critico molto influente come Giuseppe
Marchiori. Fra questi artisti ci sono i futuri
protagonisti dell’arte italiana della seconda
metà del secolo, Birolli, Cassinari, Guttuso,
Leoncillo, Levi, Morlotti, Afro e Moreni, e i
veneziani Turcato, Pizzinato, Santomaso,
Vedova e Viani, questi ultimi, si può dire,
eredi di quella ‘Secessione’ artistica dei
primi anni del secolo (1908-20) che aveva
come padri fondatori i cosiddetti capesarini,
tra cui Gino Rossi e Arturo Martini. Il valore
di questo gruppo di artisti veneziani sarà
consacrato a livello internazionale dalla
mostra Contemporary Venetian Artists, presentata
a Londra nel 1956 dall’Institute of
Contemporary Arts, prestigioso centro per
l’arte moderna inglese. Sarà la prima volta
che una manifestazione artistica verrà dedicata
all’estero ad una singola città italiana.
La mostra, organizzata con la collaborazione
di Guido Perocco, direttore di Ca’ Pesaro,
e di Umbro Apollonio, direttore dell’Archivio
Storico della Biennale, includerà
opere dei pittori Virgilio Guidi, Armando
Pizzinato, Bruno Saetti, Giuseppe Santomaso
ed Emilio Vedova, dello scultore Alberto
Viani e del mosaicista Romualdo
Scarpa. La stampa inglese ne sottolineerà
l’importanza con ampi articoli elogiativi
dal Times al Guardian, dal Listener all’Art
News & Review: «Rivelazione di una intensa
vita artistica, una Venezia sconosciuta
(che conferma) la spettacolare rinascita dell’arte
italiana», secondo Pierre Rouve.
A questa edizione partecipano 16 paesi.
Cinque sono le mostre storiche e speciali: Tre
Pittori Metafisici italiani (Carlo Carrà, Giorgio
de Chirico, Giorgio Morandi); Fronte Nuovo
delle Arti (con opere di Turcato, Santomaso,
Corpora, Pizzinato, Guttuso, Vedova, A.
Viani, Birolli, Morlotti, Leoncillo, Franchina);
Artisti tedeschi; Mostra degli Impressionisti (con
opere di Monet, Sisley, Cézanne, Degas,
Gauguin e Van Gogh); La Collezione Peggy
Guggenheim (a cura di G.C. Argan presenta
136 opere di 73 artisti appartenenti a tutte le
tendenze innovative, dal cubismo al surrealismo:
Balla, Braque, Chagall, Dalì, Duchamp,
de Chirico, Dalì, Ernst, Giacometti, Kandinskij,
Klee, Malevich, Mirò, Mondrian,
Rothko, Picabia, Picasso, Pollock e altri).
Anche i padiglioni nazionali organizzano
mostre importanti. La Francia allinea rassegne
personali di Maillol, Braque, Chagall,
mentre l’Austria presenta Egon Schiele, lo
scultore Fritz Wotruba e utilizza il padiglione
jugoslavo per una grande esposizione di
Oskar Kokoschka. La Gran Bretagna porta
Turner e la scultura di Henry Moore, il
Belgio Ensor e Permeke. Nel padiglione centrale
sono allestite una mostra su Paul Klee e
una dedicata agli artisti tedeschi ripudiati
dal nazismo. Nella sezione italiana, tra le altre,
figurano retrospettive dei veneziani Italico
Brass (1870-1943), Cagnaccio di S. Pietro
(1897-1946) Arturo Martini (1889-1947), Umberto
Moggioli (1886-1919) e Gino Rossi
(1884-1947). Il veneziano d’adozione Filippo
De Pisis è presente con una personale.
761
.La Biennale organizza una serie di mostre
speciali dedicate all’impressionismo francese,
all’espressionismo tedesco, alla pittura metafisica,
al Fronte Nuovo delle Arti ed a singoli
artisti scomparsi, tra questi Arturo Martini,
Gino Rossi e Paul Klee (fa epoca l’allestimento
che Carlo Scarpa progetta per
l’artista svizzero). Un altro avvenimento
clamoroso è la presenza alla Biennale della
collezione dell’americana Peggy Guggenheim,
una delle più ricche raccolte d’arte
del 20° secolo, che comprende alcuni tra i
maggiori capolavori dell’arte astratta e surrealista
del secolo, da Kandinskij a Klee, a
Chagall, a Miró, a Magritte, opere che poi la
collezionista trasferirà nel suo palazzo Venier,
sul Canal Grande, dando l’avvio (1949)
alla Guggenheim Collection, il più importante
museo in Italia di arte europea ed americana
contemporanea, dove la collezione si trova
ancora nel 21° sec. come parte della Solomon
Guggenheim Foundation di New York.
.11 maggio: si elegge al quarto scrutinio
(con 518 voti su 872) il primo presidente
della Repubblica italiana, è il piemontese
Luigi Einaudi (1948-55).
.7 giugno: il Comune fa porre due targhe:
una in Strada S. Mauro a Burano in
memoria del pittore veneziano Gino Rossi
al quale si deve la creazione del sodalizio
di pittori passato alla storia come la Scuola
di Burano; l’altra nel Campiello Barbaro sul
muro del giardino di Ca’ Dario per ricordare
che «in questa casa dei Dario Henri De
Reigner poeta di Francia venezianamente
visse e scrisse negli anni 1899 e 1901».
.24 giugno: un motoscafista viene trovato
morto nel suo motoscafo alla deriva. Le
mani legate dietro la schiena, un colpo di
pistola alla tempia e uno alla nuca. Una
esecuzione, ma non si trova l’assassino.
.Mostra del Cinema: 9. edizione (riprende
la numerazione, considerando le edizioni
1941 e 1942 come non avvenute, mentre
quelle del 1946 e 1947 non sono numerate).
Direttore Elio Zorzi (1946-48). Si ritorna al
Palazzo del Cinema liberato dagli alleati
americani e risistemato. All’esterno del Palazzo
viene allestito un recinto provvisorio
all’aperto che in seguito diventerà l’Arena
(poi PalaGalileo) del Palazzo del Cinema.
La rassegna si svolge dal 5 al 19 settembre
[v. Albo d’oro pp. 730-31].
.29 settembre: ai S. Apostoli [sestiere di
Cannaregio] si inaugura, con il film americano
Il Cigno nero, il modernissimo Cinema
Teatro Giorgione con aria condizionata.
.1° ottobre: il papa Pio XII nomina il patriarca
Piazza segretario della Sacra congregazione
concistoriale. La cattedra patriarcale
sarà assegnata a Carlo Agostini nel 1949.
.Ernest Hemingway (1899-1961) viene a
Venezia per la prima volta. Conosce Torcello,
ne rimane conquistato dall’insolito fascino
e decide di trascorrervi un intero mese
(novembre), dividendo il suo tempo tra
la caccia alle anatre e la stesura del suo romanzo
Across the River and into the Trees (Di
là dal fiume e tra gli alberi), composto al suo
tavolo accanto al fogher della Locanda Cipriani:
il ricordo di quel novembre torcellano
è rimasto per sempre impresso nelle
pagine del suo romanzo.
.Paolo Monti crea il circolo fotografico La
gondola, che negli anni ’50 attirerà una miriade
di appassionati molti dei quali diventeranno
degli autentici capi scuola e tra questi
Gianni Berengo Gardin e Fulvio Roiter.
1949
.5 febbraio: dopo la morte del patriarca
Piazza (1948) il papa Pio XII nomina Carlo
Agostini. Ha 61 anni ed è di S. Martino di
Lupari (Padova). Ordinato sacerdote nel
1910 era diventato rettore del seminario di
Treviso, nel quale aveva studiato filosofia,
poi nominato vescovo di Padova (1932).
.13 febbraio: si scopre un ordigno incendiario
nella platea del Cinema Teatro San
Marco prima dell’apertura. Poteva essere
una strage. Il 10 febbraio precedente, arringati
da dirigenti comunisti, circa 300 persone
si erano accalcate fuori dal locale, tentando
di bloccare la proiezione del film
americano sulla ‘guerra fredda’ intitolato Il
sipario di ferro. La manifestazione di protesta
si era ripetuta verso sera davanti al Cinema
Giorgione che lo proiettava in contemporanea.
Per la pace sociale il film sparirà dalla
762
programmazione ...
.2 aprile: muore a Roma il regista veneziano
Francesco Pasinetti (1911-49) al quale
verrà dedicata una sala nel Palazzo del
Cinema al Lido. Carlo Montanaro ha scritto
la sua biografia [in Distefano e Pietragnoli
Profili vol. 2].
.Grande mostra su Giovanni Bellini.
.15 luglio: trovato tra le rotaie del ponte
translagunare il cadavere maciullato di una
povera donna. Si scopre poi che il suicidio
è stata una messa in scena: uccisa da un
balordo a colpi di mattone per rapinarla.
.23 agosto: Vittorio Mineo, correttore di
bozze al Gazzettino e poi uomo politico,
rileva la testata del Gazzettino Illustrato, un
periodico che era stato registrato da Gianpietro
Talamini e Lionello Fiumi il 6 maggio
1921 e chiuso nel 1940. Il mensile viene
rifondato dopo la morte di Mineo e il 20
ottobre 2006 esce il n. 1 edito da Pino Calliandro.
.Mostra del Cinema: 10. edizione (11 agosto-1°
settembre), direttore Antonio Petrucci
(1949-53). Si amplia e si sistema definitivamente
l’Arena per le proiezioni all’aperto.
Al posto del Gran Premio Internazionale
viene istituito il Premio Leone di San
Marco (poi Leone d’oro) per il miglior film [v.
Albo d’oro pp. 730-31].
.17 settembre: esce il primo numero del
settimanale di cronaca intitolato Minosse.
La prima redazione si trova a S. Lorenzo
5063 [sestiere di Castello], poi cambia spesso
ubicazione finché non si stabilizza a S.
Silvestro 1085 [sestiere di S. Polo]. L’ultimo
numero uscirà il 21 dicembre 1968 e pochi
giorni dopo, nella notte di capodanno, l’editore
Ferdinando Tonon si toglierà la vita
impiccandosi in redazione.
.Inizia la costruzione del quartiere Inacasa
di San Giuliano che sarà completato
nel 1956: esodo di veneziani in terraferma.
.La Fondazione Bevilacqua La Masa [v.
1899] apre le sue sale di esposizione in
Piazza S. Marco, nelle ex-Botteghe d’Arte,
dopo un decennio di esposizioni al Lido di
Venezia (dal 1925 al 1935) in coincidenza
con la nascente industria del turismo d’élite.
Alle mostre dei giovani era stato riservato
il palazzetto di proprietà della Ciga di
fronte all’Hotel Excelsior. Con l’istituzione
del Festival del Cinema e il pieno decollo
dell’attività turistica al Lido, le mostre ritornano
in città, ospitate dal 1936 al 1948
nella Sala delle Feste dell’Ala Napoleonica.
Al 1948 appartengono due importanti mostre
storiche dedicate ai primi espositori di
Ca’ Pesaro (dal 1908 al 1920 e dal 1920 al
1928): Ugo Valeri, Arturo Martini, Gino
Rossi, Umberto Moggioli, Felice Casorati,
Umberto Boccioni, Tullio Garbari, Pio Semeghini.
.7 dicembre: nella trafficata Calle del
Teatro Goldoni spara tre colpi di pistola al
petto della moglie del suo amante.
.Nasce il Cut (Centro universitario teatrale)
di Ca’ Foscari, fondato da Giovanni Poli.
.Peggy Guggenheim (1898-1979), ereditiera
americana, intenditrice e raccoglitrice
di opere d’arte contemporanea d’avanguardia
acquistate a Londra, Parigi e New
York tra il 1938 e il 1947 con l’intenzione di
fondare un museo d’arte contemporanea,
si stabilisce a Venezia. Acquista Palazzo
Venier dei Leoni, sul Canal Grande, e vi
sistema la sua collezione che raccoglie appunto
la più alta concentrazione di opere
d’arte contemporanea esposta al pubblico,
ovvero le più importanti avanguardie
europee e americane della fine dell’Ottocento
e del Novecento. Il palazzo, iniziato
nel 1749, su progetto di Lorenzo Boschetti
e mai completato per insorte difficoltà economiche
del primo proprietario, diventerà
così la sede della Collezione Guggenheim o
Guggenheim Collection, il più bel museo di
arte moderna contemporanea in Italia, uno
dei due o tre luoghi a Venezia dove si può
respirare un’aria di sapore internazionale.
La collezione era stata esposta alla Biennale
di Venezia del 1948. Peggy Guggenheim
sarà sepolta nel giardino del palazzo
da lei donato (1976) alla Fondazione Solomon
R. Guggenheim, che amministra
cinque musei oltre a quello veneziano, due
a New York, uno a Las Vegas, uno a Berlino,
uno a Bilbao.
1950
.25a Biennale d’Arte (8 giugno-15 ottobre).
Questa è la seconda edizione dopo la
763
guerra. Commissario straordinario Ponti,
segretario Pallucchini. Ben 5 le mostre storiche
e speciali: Mostra dei Fauves (con opere
di Braque, Dufy, Matisse e altri); Quattro
maestri del Cubismo (Braque, Gris, Léger,
Picasso); Mostra del Cavaliere Azzurro (con
opere di Kandinskij, Klee e altri); Scultori
d’oggi (con opere di H.J. Arp, O. Zadkine,
H. Laurens); I firmatari del primo Manifesto
Futurista (con opere di Balla, Boccioni,
Carrà, Russolo, Severini). Il Padiglione
americano presenta opere di Pollock, Gorky
e, per la prima volta, De Kooning (che
ritornerà nel 1954 con 27 dipinti). Il veneziano
Giacomo Favretto (1849-87) è presente
con una retrospettiva, Pio Semeghini con
una personale.
.Mostra del Cinema: 11. edizione (20 agosto-10
settembre), direttore Antonio Petrucci
(1949-53). Il primo premio, che dal 1934
al 1942 si chiama Coppa Mussolini, nel 1946
Segnalazione della Giuria e dal 1947-48 Gran
Premio Internazionale di Venezia, si intitola
adesso Leone di San Marco [v. Albo d’oro pp.
730-31]. L’autentica novità di questa edizione
è costituita dalla organizzazione di una
mostra personale dedicata all’attrice svedese
Greta Garbo (1905-1990), una sorta di
Gabriele d’Annunzio del cinema: ancora
vivente è diventata un personaggio-mito,
simbolo di una «femminilità moltiplicata
per cento, in cui si fondano l’angelico e il
satanico, la devozione all’amore e la tentazione
al male» [Le Copertine della Domenica,
1950, p. 32].
.La Snia Viscosa acquista Palazzo Grassi
per svilupparvi un’attività promozionale:
manifestazioni d’arte e stagioni teatrali.
.Nel Campo della Celestia, annesso all’Istituto
delle Suore Francescane di Cristo
Re (fondato nel 1459, soppresso nel 1810 e
rinato nel 1878), si amplia il vecchio e minuto
edificio sacro e si costruisce una chiesa
più ampia, l’Oratorio di Cristo Re su progetto
di Giovanni Favaretto Fisca e G. Lirussi.
La chiesa sarà consacrata nel 1952.
.Nasce il Cnr (Consiglio Nazionale delle
Ricerche) e Venezia è una delle sedi principali
di cui ospita due importanti istituti (Dinamica
delle Grandi Masse e Biologia del Mare)
ai quali in seguito si è aggiunto un piccolo
Centro di studi (Chimica e Tecnologie per l’Ambiente)
nato all’interno dell’Università Ca’
Foscari. I due Istituti entrano in seguito a far
parte dell’Ismar (Istituto di scienze marine)
al cui interno si è formata una divisione tematica
denominata Lagune e ambienti costieri
di transizione: raggruppa 21 ricercatori veneziani
nello studio dei sistemi ambientali che
appartengono alla transizione terra-mare:
fiumi, lagune ed estuari, zone costiere. Ovviamente,
il sistema ambientale di riferimento
è la laguna di Venezia e il Mare Adriatico.
.Un quadro del Veneto negli anni ‘50 ci è
offerto dal libro di uno scrittore veneziano:
«… il Veneto degli anni Cinquanta era un
paese arretrato, ancora immerso nei cascami
di una cultura ottocentesca. La separazione
tra tute blu e colletti bianchi sembrava
ineluttabile, quasi imposta da leggi divine.
Le case degli operai mancavano di ogni
comfort, e spesso non avevano neppure il
cesso. Dalle pareti di certi caseggiati popolari,
il gabinetto di decenza – così si diceva
tra le persone ammodo – sporgeva come
una scatola di legno con il finestrino abbrunato,
simile a una cabina telefonica sospesa
in aria [...] Anche la scuola, per logica conseguenza
era divisa secondo il censo: i figli
degli operai e dei piccoli artigiani non andavano
oltre le classi elementari; solo i più
dotati si iscrivevano ai corsi professionali.
In una tale babele l’istruzione pubblica
conferiva ai licei, specie quelli classici, un
certo blasone intellettuale e una patina di
privilegio. Erano per lo più frequentati dai
figli delle famiglie agiate: professionisti,
imprenditori, commercianti dei negozi di
lusso. Solo in minima parte gli studenti
venivano dalla classe operaia o dalla piccola
borghesia» [Salvalaggio 10-11].
1951
.Il nuovo sindaco di Venezia è Angelo
Spanio (1951-55).
.12 luglio: l’isola di S. Giorgio Maggiore
viene data in concessione alla Fondazione
Giorgio Cini, istituita da Vittorio Cini in memoria
del proprio figlio scomparso in un
incidente. La Fondazione, che si propone di
creare un grande centro culturale, si fa carico
del recupero degli edifici, affidando il
764
restauro a Ferdinando Forlati. Il recupero
del paesaggio sarà realizzato da Luigi Vietti
che in collaborazione con Angelo Scattolin
crea il Teatro Verde all’aperto in forma di
anfiteatro, inaugurato nel 1954.
La Fondazione Giorgio Cini è un ente morale
riconosciuto con decreto del Presidente
della Repubblica 12 luglio 1951 n. 577. Opera
nel campo sociale, ma soprattutto in
quello della cultura internazionale, ed è statutariamente
legata per la propria attività
all’isola di S. Giorgio Maggiore, dove ha la
propria sede. La Fondazione ha costituito a
suo tempo anche due centri sociali per l’educazione
della gioventù (Centro Marinaro
e Centro Arti e Mestieri) che hanno qualificato
migliaia di giovani e che con il 21° sec.
sono stati sfrattati per l’ampliarsi delle attività
della stessa Fondazione, le quali si svolgono
attraverso 6 istituti dedicati principalmente
allo studio della civiltà veneziana:
l’Istituto di Storia dell’Arte, l’Istituto di Storia
della Società e dello Stato Veneziano, l’Istituto
per le Lettere, il Teatro e il Melodramma,
l’Istituto per la Musica, l’Istituto Antonio
Vivaldi e l’Istituto Venezia e l’Oriente, la cui
materia di studio riprende una grande tradizione
di rapporti con i paesi dell’Est europeo
ed asiatico. Accanto a questi 6 istituti,
nel campo musicale si è costituito un archivio
sulla musica italiana del primo Novecento
(Ottorino Respighi, Gian Francesco
Malipiero, Alfredo Casella, Nino Rota, Milloss)
e si è sviluppata un’attività per il canto
sacro e gregoriano. Un gruppo di iniziative
che si svolgono nell’ambito della Fondazione
sono i corsi e i seminari di perfezionamento,
di specializzazione e di aggiornamento,
a livello universitario e post-universitario,
con un migliaio di partecipanti all’anno.
Gli argomenti di questi corsi, tutti a
carattere internazionale, sono dedicati a sviluppare
e approfondire temi sia di natura
storica sia generali, particolarmente attuali
o controversi nella società contemporanea.
.Grande mostra sul Tiepolo.
.Il Governo nomina il nuovo Consiglio
d’amministrazione della Biennale, il primo
del dopoguerra
.Mostra del Cinema: 12. edizione (20 agosto-10
settembre), direttore Antonio Petrucci
(1949-53). Venezia lancia definitivamente
in Occidente il cinema giapponese [v. Albo
d’oro pp. 730-31]
.Settembre: il famoso primo ministro
inglese Winston Churchill viene a Venezia
e qui dà libero sfogo alla sua passione, la
pittura all’aperto.
.Novembre: rotta del Po. L’acqua sommerge
il Polesine. Ai Giardini di Castello si
dedica un Monumento agli Alluvionati riciclandone
uno già esistente, quello realizzato
nel 1885 da Augusto Benvenuti e dedicato
all’esercito italiano per l’intervento nell’alluvione
del 1882.
.Censimento: la popolazione di Venezia
è di 174.702 [Cfr. Beltrami 38], con Murano
e Burano salgono a 191.199.
.Si elegge il presidente della Fondazione
Giorgio Cini. È il ferrarese Nino (Eugenio)
Barbantini.
.L’acqua più alta di quest’anno raggiunge
i 151 centimetri.
765
1952
.24 marzo: in una povera stanza in Ghetto
Nuovo muore strangolata per aver rimproverato
l’anziano compagno, colpevole di
usare troppo olio nella cottura delle verdure.
.14 maggio: due amanti nel Sotoportego
dell’Abbazia a Cannaregio parlano fitto fitto,
lui chiede dei soldi, lei rifiuta, poi 6 colpi
di pistola. L’uomo uccide prima la donna
e poi se stesso.
.26a Biennale d’Arte (14 giugno-19 ottobre).
Presidente Ponti, segretario Pallucchini.
Le novità tra i paesi partecipanti sono
rappresentate da Bolivia, Cuba, Guatemala
e Sud Africa. Record di mostre storiche e
speciali. Sono ben 7: Antologia di maestri (Balla,
Cadorin, Campigli, Carrà, De Pisis, Morandi
e altri); Paesaggisti piemontesi dell’Ottocento
(A. Fontanesi, V. Avondo, L. Delleani,
E. Reycend); L’Espressionismo fiammingo
(con opere di J. Brusselmans, J. Ensor e altri);
Il Divisionismo in Francia (con opere di
Pissarro, Seurat altri); Il Divisionismo in Italia
(con opere di Balla, Boccioni, Carrà, Pellizza
da Volpedo, Previati, Segantini, Zandomeneghi);
Die Brücke (con opere di E. Heckel,
O. Müller e altri); De Stijl (con opere di Piet
Mondrian, Bart van der Leck, Theo van
Doesburg e altri).
.Mostra del Cinema: 13. edizione (20 agosto-12
settembre), direttore Antonio Petrucci
(1949-53) [v. Albo d’oro pp. 730-31].
.28 dicembre: muore il patriarca Carlo
Agostini e viene sepolto nella cripta della
Basilica di San Marco. Il mese precedente la
sua morte il papa Pio XII ne aveva annunciato
la nomina a cardinale, titolo che riceverà
post mortem nel concistoro del 12 gennaio
1953.
.Rinnovato il Museo Archeologico.
1953
.10 febbraio: il nuovo presidente della
Fondazione Giorgio Cini, fino al 1976, è il
sindaco di Venezia in carica (1951-55) Angelo
Spanio.
.Dopo la morte del patriarca Agostini
(1952) fa il suo ingresso (15 marzo) il nuovo
patriarca, Angelo Giuseppe Roncalli. È nato
a Brusicco, frazione di Sotto il Monte
(Bergamo) il 25 novembre 1881, da Giovanni
Battista Roncalli e da Mariana Mazzola
entrambi mezzadri, quarto di tredici fratelli.
Ha 72 anni. Aveva studiato prima a Bergamo,
grazie all’aiuto economico di uno
zio, e poi a Roma come vincitore di una
borsa di studio. Ordinato prete era stato
scelto dal vescovo di Bergamo quale segretario
personale (1905) e poi (1921) dal papa
Benedetto XV come prelato domestico,
quindi incaricato di missioni in giro per il
mondo, finché non era stato nominato
(1944) nunzio apostolico a Parigi e poi cardinale
(12 gennaio 1953). In laguna si
segnala per alcuni gesti di apertura tra cui
il messaggio (1956) inviato al Congresso
veneziano del Psi, alleato del Pci i cui dirigenti
e propagandisti erano stati scomunicati
da papa Pio XII nel 1949. Ciononostante,
non rinnegherà mai la continuità
con le posizioni storiche della Chiesa nei
confronti delle sfide quotidiane: Jean Guitton,
accademico di Francia e osservatore
laico al Concilio Vaticano II, ricorderà che
Angelo Roncalli individua le «cinque piaghe
d’oggi del Crocifisso» nell'imperialismo,
nel marxismo, nella democrazia progressista,
nella massoneria e nel laicismo.
.Grande mostra su Lorenzo Lotto in Palazzo
Ducale.
.7 giugno: elezioni politiche. Con queste
elezioni entra in vigore una nuova legge
elettorale, che prevede un sistema proporzionale
con premio di maggioranza per la
lista che avesse ottenuto la maggioranza
assoluta (50%+1) dei voti. La legge era stata
varata dai partiti della precedente coalizione
di governo (Dc, Pri, Psdi, Pli) che si presentano
uniti, ma non riescono per pochi
voti a raggiungere il quorum richiesto per il
premio: a queste elezioni aumentano i loro
voti le sinistre (Pci, Psi) e la destra (Msi).
La nuova legge viene definita dalle opposizioni
come ‘legge truffa’ e la sua approvazione
(con il suo relativo fallimento) costa
cara allo stesso Alcide De Gasperi, presidente
del Consiglio uscente, anche perché
la Dc perde più dell’8% dei consensi rispetto
alle elezioni del 1948.
Le elezioni politiche generali del 7 giugno
1953 si svolgono per il Senato con la legge
766
del 6 febbraio 1948, n. 29, e per la Camera
con la nuova normativa (legge 31 marzo
1953, n. 148). Le forze politiche della coalizione
ottengono solamente il 49,2% non
usufruendo così del premio di maggioranza
ed annullando gli effetti della legge che
più tardi sarà abrogata con la legge 31
luglio 1954, n. 615, ripristinando in ogni
sua parte le norme del testo unico del 1948.
.Mostra del Cinema: 14. edizione (20 agosto-4
settembre), direttore Antonio Petrucci
(1949-53) [v. Albo d’oro pp. 730-31].
.20 settembre: ucciso a coltellate in casa
dal suo sarto.
.A Mestre si apre la Biblioteca Civica.
1954
.5 febbraio: con un topicida avvelena la
coppia che da qualche mese gli affitta la
camera.
.27a Biennale d’Arte (19 giugno-17 ottobre).
Presidente il sindaco Angelo Spanio,
segretario Pallucchini. I nuovi paesi partecipanti
sono il Brasile, l’India, Israele, l’Uruguay,
il Venezuela e il Vietnam. Due le mostre
storiche e speciali: Mostra dei Fauves (con
opere di Derain, Matisse, Rouault, De Vlaminck,
Van Dongen); Padiglione Venezia delle
arti decorative. Personali di Fontana e dei
veneziani Guidi, Santomaso e Dalla Zorza.
.La 13a edizione del Festival Internazionale
del Teatro (27 luglio-11 agosto) coordinata
da Adolfo Zajotti, porta in laguna il teatro
dei Nô, cioè il teatro classico giapponese.
Nato come teatro all’aperto per poter godere
della bellezza della natura, sia da parte
degli attori che da parte del pubblico, viene
infatti accolto nel Teatro Verde [v. 1951]: tamburi,
maschere laccate antiche di 300-400
anni, maschere che definiscono età, sesso,
carattere dei singoli personaggi, flauti in legno,
coloratissime parrucche, chimoni, ventagli,
spade, fiori, seta, gesti lenti, eleganza
dei movimenti stilizzati della danza, nobiltà
del palcoscenico, solennità di una cerimonia
religiosa, silenzio profondo. Difficile
avvicinare i No a qualcosa di analogo dell’arte
occidentale. Ci sono i critici d’ogni
parte d’Italia e anche dall’estero oltre a tutta
la Venezia bene. Alla fine del primo tempo
molti e calorosi applausi, di accoglienza,
ma quelle voci aspramente gutturali, quei
movimenti esasperatamente lenti e quella
liricità così lontana da noi, non coinvolgono
gli spettatori. All’inizio del secondo tempo,
infatti, le gradinate del teatro segnano molti
posti vuoti.
.8 agosto: di notte in Corte della Cerva,
presso Rialto, uccide la giovane amante con
13 coltellate.
.Mostra del Cinema: 15. edizione (22 agosto-7
settembre), direttore Ottavio Croze
(1954-55) [v. Albo d’oro pp. 730-31]. Il duca
di Windsor in visita a Venezia gioca a golf
al Lido.
.16 ottobre: la legge 16 ottobre 1954 n.
1032 vara l’istituzione di una Stazione sperimentale
per il vetro in Venezia-Murano con il
compito di promuovere, attraverso indagini,
studi, ricerche e analisi, il progresso tecnico
dell’industria vetraria nazionale e di curare
il perfezionamento del personale tecnico.
.26 ottobre: la città di Trieste torna a far
parte dell’Italia.
.L’antica Eraclea, la prima capitale del
Dogado, poi decaduta e scomparsa e infine
risorta come Grisolera cambia nome, torna
a chiamarsi Eraclea.
.Sorge nell’ambito della Fondazione
Cini il primo di tre specifici istituti per lo
studio della civiltà veneziana: l’Istituto per
la Storia dell’Arte (1954). Gli altri sorgeranno
nel biennio 1955-1956: l’Istituto per
la Storia della Civiltà e dello Stato di Venezia
(1955); l’Istituto per le Lettere, la Musica,
il Teatro e infine l’Istituto Venezia e
l’Oriente (1956).
.Sul Rio Nuovo la Sade inizia la costruzione
(1954-1961) della propria sede.
.Sbarca in Italia la televisione.
1955
.Il Consiglio Superiore dei Lavori Pubblici
con delibera 9 febbraio approva l’ampliamento
della seconda Zona industriale
fino al naviglio Brenta e a Fusina. Approva
anche la creazione artificiale dell’Isola Nuova
del Tronchetto (chiamata più semplicemente
il Tronchetto) per realizzare i parcheggi dei
bus, dei turisti, il mercato della frutta e verdura,
e quello del pesce, insomma l’interfaccia
o il punto di interscambio fra il trasporto
767
di terra e il trasporto d’acqua; in seguito il
Comune stipula la convenzione con l’impresa
costruttrice (9 aprile 1956), poi bandisce
un Concorso internazionale (1964) per il
Piano particolareggiato della Nuova Isola del
Tronchetto, ampliando il ventaglio delle possibilità
originarie. Per un lunghissimo periodo,
il Tronchetto rimane terra di nessuno, poi
seguono la sistemazione del parcheggio scoperto
e quindi la costruzione del garage
multipiano (1989), la realizzazione della
rampa di raccordo con il Ponte della Libertà
e molti altri contenitori. L’isola ospiterà il
tendone PalaFenice durante la ricostruzione
del Teatro (1996-2004).
.Il nuovo sindaco è Roberto Tognazzi
(1955-58).
.Grande mostra su Giorgione e i giorgioneschi
a Palazzo Ducale.
.Mostra del Cinema: 16. edizione (25 agosto-9
settembre). Presidente della Biennale
è Massimo Alesi, segretario Rodolfo
Pallucchini, direttore della mostra Ottavio
Croze (1954-55) [v. Albo d’oro pp. 730-31 ].
.Muore a Venezia il pittore trevigiano
Emo Mazzetti (1870-1955) formatosi all’Accademia
di Belle Arti.
.Il Comune fa murare una targa al civico
4966 di Fondamenta de l’Osmarin in memoria
di Ettore Sorger (1852-1929) «per cinque
lustri assessore della giunta Grimani,
vigile d’ogni problema urbanistico realizzò
quel ridente soggiorno del Lido cui le genti
del mondo ammirate convergono».
.Per volontà della Comunità ebraica di
Venezia sorge il Museo Ebraico in Campo del
Ghetto Nuovo, a ridosso del Rio di S. Girolamo,
tra il Ghetto Vecchio, al quale si
accede dal Canale di Cannaregio, e il Ghetto
Nuovissimo. Il museo, riallestito nel 1986
con nuove donazioni, raccoglie tra l’altro
oggetti, arredi sacri, arazzi, preziose legature,
codici, tutte espressioni dell’arte ebraica
veneziana tra 1600 e 1800. Nel Ghetto, il
quartiere dove per quasi tre secoli (1516-
1797) sarà stabilita la residenza coatta degli
ebrei veneziani, sono aperte 5 sinagoghe, cioè
luoghi di preghiera e di studi, richiamanti
nel nome la provenienza delle confraternite:
Scuola Grande Tedesca (1529), Scuola Canton
(1531-32), Scuola Italiana (1575), Scuola Levantina
(1541), Scuola Spagnola (1580).
1956
.I rappresentanti della 4 repubbliche
marinare (Amalfi, Genova, Pisa e Venezia)
danno origine ad una competizione remiera,
che si terrà annualmente in una delle 4
città e si chiamerà Palio delle Antiche Repubbliche
Marinare per far rivivere i fasti storici
delle 4 repubbliche. Si stabilisce che ogni
anno, tra maggio e giugno, a turno in una
delle 4 città, la regata si svolga su galeoni
ad 8 rematori più un timoniere. Il Palio di
quest’anno si svolge a Pisa e vince Venezia,
che si aggiudica anche il Palio del 1957 e
del 1958. In seguito vincerà tre edizioni
consecutive (1961-63), poi cinque (1965-69),
poi vince nel 1971, nel 1973-74, nel 1977, nel
1980, nel 1982-86, nel 1989-90, nel 1992, nel
1994, nel 1998, nel 2004-05 e nel 2007.
.Terza ‘legge speciale’ per Venezia (31
marzo 1956 n. 294) dopo quella napoleonica
del 1807 e quella mussoliniana del 1937,
quindi la prima della Repubblica italiana,
emanata allo scopo di portare a conclusione
il programma di risanamento avviato
dalla legge del 1937 e non ancora completato;
infatti, si tratta di un rifinanziamento
di quella legge che però introduce due elementi
nuovi: l’interesse turistico e il restauro e
risanamento edilizio contestualmente a quello
civico. In altre parole, la legge stabilisce che
nella fascia litoranea da S. Nicolò a Pellestrina
inclusa, fino alla Giudecca, a Murano,
a Burano, a Torcello e alle altre isole che
vantano edifici monumentali, sono eseguite
a spese dello Stato l’escavazione e la sistemazione
di tutti i canali e rii i cui fondali
siano insufficienti alla libera espansione
della marea, le opere di consolidamento
delle costruzioni, dei ponti e delle fondamente
che si rendessero necesssarie in conseguenza
degli stessi scavi, le opere di sistemazione
dello sbocco dei collettori di fognatura,
le riparazione e sistemazione delle
fondazioni di edifici dello Stato e del Comune,
qualora non fossero sufficienti le assegnazioni
dei relativi bilanci. La legge obbliga
i privati al completo restauro dei loro
edifici nei riguardi statici, igienici e dell’ornato
riconoscendo un contributo a poste-
768
riori. Queste due leggi speciali del 1937 e
del 1956 danno inizio ad una intensa attività
di scavo che si protrarrà sino a quando
sarà varata una nuova legge (5 luglio 1966).
.28a Biennale d’Arte (16 giugno-21 ottobre).
Presidente Massimo Alesi, segretario
Rodolfo Pallucchini. I nuovi paesi partecipanti
sono Ceylon, Iran, Lussemburgo e
Turchia. La mostra storica e speciale s’intitola
Presenze (con opere di Birolli, Campigli,
Carrà, Casorati, Guidi, Guttuso, Prampolini,
Saetti, Santomaso, Spazzapan, Minguzzi,
Mirko, Viani). Una delle retrospettive
è dedicata a De Pisis (1896-1956). I veneziani
Carena, Licata, Minassian, Music e
Vedova sono presenti con una propria personale.
.29 maggio: i rappresentanti di Italia,
Francia, Repubblica Federale Tedesca,
Belgio, Olanda e Lussemburgo si riuniscono
a Venezia per esaminare la possibilità di
creare un mercato comune europeo. L’anno
successivo a Roma si firmerà lo storico documento
che darà l’avvio all’unione europea.
.Mostra del Cinema: 17. edizione (28 agosto-9
settembre). Il nuovo direttore F.L. Ammannati
(1956-59) introduce una importante
novità: i film sono ammessi in concorso previa
selezione artistica e non più designati dai
paesi partecipanti [v. Albo d’oro pp. 730-31].
.Urbanizzazione di Sacca Fisola, così
chiamata in onore di Giovanni Busetto, detto
Fisola, artefice del lancio del Lido come
risorsa balneare [v. 1857].
.Sulla punta meridionale della Giudecca a
fianco dell’isola di S. Giorgio nasce (1956-58)
il Cipriani, che diventerà uno degli alberghi
più esclusivi della città con giardino, piscina
campo da tennis ...
.Si inaugura la Stazione viaggiatori della
Ferrovia Santa Lucia. I lavori erano iniziati
nel 1954.
.Mostra Contemporary Venetian Artists all’Institute
of Contemporary Arts di Londra
curata da Guido Perocco e Umbro Apollonio.
.Il Comune ottiene il Palazzo Fortuny [sestiere
di S. Marco], antica proprietà dei
Pesaro, con caratteristiche gotico-veneziane
acquistato all’inizio del Novecento da
Mariano Fortuny, personaggio eclettico,
pittore, fotografo, collezionista e creatore di
tessuti, che vi abitò fino alla morte (1949).
L’edificio sarà sede di numerose mostre
d’arte e fotografiche. Per alcuni anni ospiterà
il Centro di documentazione di Palazzo
Fortuny diretto da Silvio Fuso e Sandro Mescola,
autori del catalogo Mariano Fortuny
collezionista (1983).
.Viene indetto il Concorso nazionale per idee
in preparazione del nuovo PRG, allo scopo
di raggiungere una nuova coscienza critica
del territorio veneziano, del ruolo da esso
svolto nell’ambito regionale e dei problemi
che lo caratterizzano. Quindi le idee riguardano
soprattutto l’individuazione per il Centro
storico lagunare di un ruolo originale e
insostituibile tale da consentire la salvaguardia
non meramente volta alla conservazione
archeologica.
.La scrittrice americana Mary McCarthy
pubblica Venice Observed in cui tra l’altro si
domanda: «Come ha potuto creare una
città fantastica, bella come un sogno o una
fiaba, un popolo di commercianti vissuto
solo per il guadagno?»
1957
.21 gennaio 1957: si apre alla Corte di
Assise il processo per il delitto Montesi,
approdato a Venezia per sottrarlo all’ambiente
romano, in quanto il caso giudiziario
era diventato un affare politico. Dopo cinque
mesi il Tribunale emette la sentenza (27 maggio),
mandando assolti con formula piena i
tre imputati principali e i nove minori.
Wilma Montesi era una giovane 23enne
romana, morta l’11 aprile 1953 sulla spiaggia
di Torvajanica (presso Roma), forse per
overdose, forse per un malore durante
un’orgia in una villa del marchese Ugo
Montagna alla quale avrebbe preso parte il
musicista Giampiero Piccioni, figlio di
Attilio, già ministro degli esteri e destinato
ad ereditare da Alcide De Gasperi la leadership
della Dc (Democrazia cristiana). Tra
gli imputati anche l’ex questore di Roma,
Saverio Polito, accusato di aver cercato di
insabbiare la vicenda per questioni politiche.
La morte di Wilma Montesi resterà un
mistero.
.24 febbraio: muore Memo Benassi,
grande attore di teatro emiliano che aveva
769
scelto Venezia come città di residenza.
Claudio Dell’Orso ha scritto la sua biografia
[in Distefano e Pietragnoli Profili vol. 9].
.25 marzo: Italia, Francia, Germania Occidentale,
Belgio, Olanda e Lussemburgo
firmano a Roma un trattato per la costituzione
della Cee (Comunità economica europea),
primo passo verso l’Ue (Unione europea).
Sono passati 7 anni da quel 9 maggio
1950 quando si annuncia la nascita della
Ceca (Comunità Europea Carbone e Acciaio).
Roma ritornerà al centro dell’attenzione
il 29 ottobre 2004 quando vi si firmerà
la Costituzione europea.
.Mostra su Jacopo da Ponte, detto Bassano,
a Palazzo Ducale.
.Mostra del Cinema: 18. edizione (25 agosto-8
settembre), Presidente della Biennale
Massimo Alesi, segretario G.A. Dell’Acqua,
direttore della Mostra F.L. Ammannati
(1956-59) [v. Albo d’oro pp. 730-31].
.28 ottobre: il Governo scioglie d’autorità
il CdA della Biennale in seguito alle proteste
da parte della Giunta comunale per la
sostituzione di Rodolfo Pallucchini.
.Si bonificano le barene per la realizzazione
dell’Aeroporto Marco Polo a Tessera
che sarà inaugurato nel 1961; inizia la costruzione
dell’Isola Nuova del Tronchetto e
quella del raddoppio del Ponte ferroviario
translagunare.
.Carlo Scarpa realizza il Negozio Olivetti
in Piazza S. Marco tra il 1957 e il 1958.
1958
.12 febbraio: un metronotte si altera e la
moglie, tentando un gesto distensivo prende
in braccio il nipotino di nove mesi. L’uomo
spara più volte uccidendo entrambi.
.27 febbraio: un biglietto infilato sotto la
porta dice di andare subito dal vicino sessantenne.
Lo trovano morto in casa in una
pozza di sangue, la testa sfondata e avvolta
in un asciugamano, mani e piedi legati.
Dell’assassino-postino nessuna traccia.
.29 aprile: tre marittimi cinesi sbarcano a
Venezia, vengono a parole e uno di loro
viene finito con 42 coltellate.
.25 maggio: elezioni politiche. In queste
elezioni si applica per l'ultima volta quanto
previsto dalla Costituzione italiana del
1948 che stabiliva il numero di seggi da
assegnare in maniera variabile nel seguente
modo: per la Camera dei deputati, in
ragione di un deputato per 80mila abitanti
o per frazione superiore a 40mila; per il
Senato attribuito su base regionale un senatore
ogni 200mila abitanti o per frazione
superiore a 100mila, nessuna Regione può
avere un numero di senatori inferiore a sei,
la Valle d’Aosta ne ha uno solo. Le successive
elezioni si terranno invece con un
numero di deputati e senatori fisso, secondo
quanto previsto dalla legge costituzionale
n° 2 del 9 febbraio 1963.
.Il nuovo sindaco è Armando Gavagnin,
ma viene quasi subito sostituito da due
commissari, prima da Gerolamo Speciale
(1958-59) e poi da Francesco Bilancia
(1959-60).
.A Ca’ Pesaro grande mostra sulla pittura
del Seicento a Venezia.
.3. edizione del Palio delle Antiche Repubbliche
Marinare. Si tiene a Venezia, che vince.
.29a Biennale d’Arte (14 giugno-19 ottobre).
Commissario straordinario Giovanni
Ponti (1958-60), segretario G.A. Dell’Acqua.
La mostra storica e speciale è dedicata
ai Giovani artisti italiani e stranieri. Due retrospettive
fanno epoca, quella dedicata a
Klimt e quella in onore di Kandinskij. Il veneziano
Edmondo Bacci è presente con una
personale.
770
.Mostra del Cinema: 19. edizione (24 agosto-7
settembre), direttore Floris Luigi Ammannati
(1956-59) [v. Albo d’oro pp. 730-31].
.19 settembre: memorabile concerto di
Igor Stravinskij che dirige Oedipus rex e Le
Sacre du Printemps.
.28 ottobre: Angelo Giuseppe Roncalli,
patriarca di Venezia dal 1953 al 1958, viene
eletto papa e sceglie di chiamarsi Giovanni
XXIII (1958-63). Uno dei suoi ultimi atti pubblici
a Venezia è la benedizione del campanile
della Chiesa di S. Elena, finito di costruire
proprio quest’anno. Giovanni XXIII sarà
un grande papa, il papa buono, il papa del
Concilio Ecumenico Vaticano II (25 gennaio
1959), che darà inizio ad una nuova stagione
ecclesiale adeguando ai tempi moderni la
dottrina sociale della Chiesa, il papa della
Pacem in Terris, che riassumerà le istanze di
tutti gli uomini di buona volontà. L’11 novembre
il papa buono, che non ritornerà più
in laguna, sceglie il suo successore al patriarcato
al quale assegna anche il titolo di
cardinale. È Giovanni Urbani, un veneziano.
Ha 58 anni, sacerdote dal 1922 e vescovo
ausiliare di Venezia dal 1946. Urbani parteciperà
al Concilio Vaticano II (1962-65) e prenderà
parte al conclave che eleggerà (1963)
Paolo VI.
.Al 18. Festival Internazionale del Teatro
(25 giugno-14 luglio) suscitano un vivace
dibattito gli spettacoli di Eugène Ionesco
(La leçon) e di S. Beckett (Fin de partie).
.Muore Gennaro Favai (1879-1958) e una
targa, posta al civico 811/812 in Campo S.
Agnese, ricorda questo «pittore veneziano,
che amò, dipinse, fece amare nel mondo, la
luce della sua città».
.Il patriarcato fa murare una lapide sul
ponte della Canonica in memoria di Lorenzo
Perosi, maestro di Cappella di S.
Marco dal 1894 prima di assumere la direzione
(1898) della Cappella Sistina.
.Sul Rio Nuovo sorge (1958-61) il complesso
Enel destinato alla direzione generale
per il Triveneto. All’inizio del 21° sec.
viene diviso tra lo stesso Enel (che conserva
la direzione triveneta per la distribuzione),
la Fondazione Venezia (con l’obiettivo
di assistere economicamente attività culturali
e sociali del territorio), e l’Università
Ca’ Foscari, che vi trasferisce tutti i dipartimenti
umanistici, compresa la Biblioteca
generale, lasciando così i palazzi storici come
Ca’ Garzoni Moro, Ca’ Bonvicini e
Palazzo Nani-Mocenigo.
.Una donna vuole cambiare residenza,
ma l’impiegato pretende di sapere dov’è
andata ad abitare la figlia nata il 15 agosto
1956. La bimba è svanita: processo e condanna,
ma assoluzione in appello.
.Si pubblica a New York, a cura di Van
Wyck Brooks l’antologia The Dream of
Arcadia. American Writers and Artists in Italy,
1790-1915, con ampie pagine su Venezia.
L’operazione editoriale sarà ripetuta nel
1968 dalla casa editrice Canova di Treviso
con Scrittori inglesi e americani a Venezia
(1816-1960), a cura di Luigi Anicetti.
1959
.Mostra del Cinema: 20. edizione (23 agosto-6
settembre). Commissario straordinario
Giovanni Ponti, segretario G.A. Dell’Acqua,
direttore della Mostra F.L. Ammannati
(1956-59) [v. Albo d’oro pp. 730-31].
.Esce il libro intitolato Il rifornimento
idrico di Venezia insulare. Memoria storicotecnica
redatta dal dott. ing. Aldo Diana. La
necessità di acqua potabile almeno fino al
15° secolo era in media di 3-5 litri. Il riempimento
dei pozzi pubblici e privati avveniva
non già attingendo l’acqua da una
falda freatica, ma da una naturale raccolta
di acqua piovana, convogliata in modo
studiato e imposto con legge del Maggior
Consiglio (1334) dai tetti delle case, che
dovevano avere apposite grondaie fino ai
lastricati stradali e qui con intervento pubblico
venivano realizzate le canalizzazioni
dell’acqua che intercettata sui tetti veniva
indirizzata fin dentro al pozzo con una canalizzazione
sistemata sotto il lastricato. I
pozzi pubblici erano costruiti con grande
cura: un gradino preservava le cisterne dai
danni derivanti dalle alte maree. Tale gradino
lo si può osservare ancora nel 21° sec.
in varie località: Piazzetta dei Leoni, Campo
S. Angelo, Campo S. Trovaso, Campo S.
771
Sofia. Nel 1727 si stima che ci fossero 124
pozzi pubblici di cui 21 a S. Marco, 29 a
Castello e 29 a Cannaregio, 12 a S. Polo e
12 a S. Croce, 21 a Dorsoduro. Nel 1795
l’inventario dei Provveditori di Comun ci
dice che S. Marco aveva 27 pozzi pubblici,
Castello 36, Cannaregio 36, S. Polo 16, S.
Croce 17 e Dorsoduro 25. Nel 1858 un censimento
fissa in 6752 il numero dei pozzi
di cui 180 pubblici e il resto privati. Addetti
alla sorveglianza dei pozzi pubblici
erano i Fanti dei Provveditori alle Acque
che avevano la facoltà di applicare multe a
chi li lordava o non rispettava le disposizioni
della buona cura. I pozzi erano curati
dai Capi contrada e dai Parroci. Essi
tenevano le chiavi dei pozzi che venivano
aperti due volte al giorno al suono della
Campana dei pozzi. C’erano anche dei
pozzi senza coperchi e allora l’attingimento
era libero. Ogni pozzo era dotato di una
secchia. Al tempo dei pozzi c’erano i bigolanti,
più spesso donne che portavano in
bilico sulle spalle un bastone curvo di
legno alle cui estremità erano collocati due
secchi d’acqua, acqua che veniva venduta
e recapitata a domicilio alle botteghe e a
chiunque ne facesse richiesta. Ad integrare
il rifornimento idrico ci pensavano le barche
che venivano riempite con l’acqua di
fiume, presa dalla foce del Brenta che allora
sboccava a Fusina.
.James Morris a Venezia per scrivere un
serie di articoli per il Manchester Guardian.
Il successo dei suoi reportage diventerà un
libro, The World of Venice (il mondo di Venezia),
un resoconto della vita moderna veneziana
e della sua storia e tradizioni.
.Il Comune fa porre una targa al civico
1709 al Ponte de la Maddalena ricordando
che «in questa casa visse [dal 1943 alla morte,
1956] il pittore Filippo De Pisis».
.La Scuola Superiore di Disegno Industriale
inizia le attività presso l’Istituto Statale
d’Arte ai Carmini, presidente Renzo Camerino,
direttore Giuseppe Mazzariol.
.Nasce con sede nella Villa Settembrini,
a Mestre, il Premio Settembrini, che Arnaldo
Settembrini dedica alla memoria della consorte,
la scrittrice Leonilde Castellani. È un
premio per racconti e novelle in lingua italiana
che in seguito, dopo la morte del fondatore
(ottobre 1986), la Regione Veneto fa
proprio con la legge 1° dicembre 1989 n.
49, intitolandolo Premio Letterario Regione
del Veneto – Leonilde e Arnaldo Settembrini –
Mestre. Il premio non si svolge dal 1986 al
1990 ed è riavviato nel 1991. Dal 1999 la
giuria ufficiale è affiancata da una giuria di
studenti che assegna il premio ‘giovani’.
1960
.31 gennaio: muore Giuseppe Cherubini
(1867-1960), anconitano di nascita e veneziano
di adozione. Giunge in laguna nel
1900 e non lascerà più Venezia. Nel 1947 il
Comune gli conferisce la cittadinanza onoraria.
Tra le sue opere veneziane gli affreschi
dei soffitti della Chiesa dell’Ospedaletto
(1907) e del Teatro Malibran (1919). Renzo
Rombolotto scriverà la sua biografia [in
Distefano e Pietragnoli Profili vol. 3].
.29 maggio: si inaugura il Museo Archeologico
Nazionale di Altino.
.30a Biennale d’Arte (18 giugno-16 ottobre).
Commissario straordinario Giovanni
Ponti, segretario G.A. Dell’Acqua. Il Perù
partecipa per la prima volta. La mostra
storica e speciale è intitolata Mostra storica
del Futurismo (con opere di Balla, Boccioni,
Braque, Carrà, R. Delaunay, Depero, Gleizes,
Gris, Larionov, Léger, Macke, Marc,
Pevsner, Picasso, Prampolini, Russolo, Severini,
Sironi, Soffici, Villon). Si afferma il
movimento informale: uno dei Gran Premi
per la pittura è assegnato al veneziano
Emilio Vedova, che riceve così la sua consacrazione
internazionale.
.Mostra del Cinema: 21. edizione (24 agosto-7
settembre), direttore Emilio Lonero.
Questa edizione verrà ricordata come la più
contestata della storia della Mostra per la
mancata assegnazione del Leone d’oro al film
di Luchino Visconti Rocco e i suoi fratelli. Il
pubblico in sala fischia per tutto il tempo
della cerimonia di premiazione. Si tratta
della seconda grande delusione per il regista,
già non premiato nel 1954, quando aveva
presentato Senso [v. Albo d’oro pp. 730-31].
.Olimpiadi a Roma (25 agosto-11 settembre).
772
.Il nuovo sindaco è Giovanni Favaretto
Fisca (1960-70).
.Lo Stato approva la Legge 20 ottobre
1960 n. 1233 riguardante l’ampliamento, indifferibile
ed urgente, del Porto e della Seconda
zona industriale di Venezia-Marghera.
.Il veneziano Gregorio Barbarigo (1625-
1697) viene dichiarato santo sotto il pontificato
di Giovanni XXIII e il Comune fa murare
una targa marmorea sulla facciata di
Palazzo Barbarigo sul Canal Grande. Il suo
nome è ricordato anche dalla Scuola Professionale
Barbarigo.
1961
.1° aprile: a Tessera si inaugura l’Aeroporto
Marco Polo. Dista 13 km dal centro di
Venezia e presto si impone come il terzo
polo aeroportuale italiano per numero di
passeggeri all’anno. La sua gestione è affidata
alla Save Spa. All’inizio del 21° sec.
verranno inaugurate nuove e imponenti
strutture ricettive per i passeggeri.
.12 aprile: il russo J. Gagarin è il primo
uomo che compie un viaggio nello spazio.
.Palazzo Ducale ‘celebra’ con una grande
mostra Carlo Crivelli e i crivelleschi. Il pittore
veneziano Carlo Crivelli (1435-95) era
assai apprezzato per la forza del colorito.
Di lui si ricorda che il 7 marzo 1457 fu condannato
a sei mesi di carcere e a una pena
pecuniaria perché, innamorato di Tarsia,
moglie del marinaio Francesco Cortese,
l’aveva rapita e tenuta nascosta per molti
mesi, «avendo con lei rapporti carnali con
disprezzo di Dio e dei sacri vincoli del
matrimonio».
.Mostra del Cinema: 22. edizione (20 agosto-3
settembre), direttore Domenico Meccoli
(1961-62) [v. Albo d’oro pp. 730-31].
.2 ottobre: a S. Elena apre i battenti il
Collegio Navale Francesco Morosini, utilizzando
il comprensorio e le infrastrutture che
dal 1937 al 1945 avevano ospitato il Collegio
Navale Gil [v. 1937] e successivamente
(dal 1945 al 1960) le Scuole Sottufficiali.
Le attività del Collegio comprendono gli
ultimi tre anni di due indirizzi liceali: il
Liceo classico e il Liceo scientifico, dipendenti
rispettivamente dal Liceo classico
Marco Polo e dal Liceo scientifico Benedetti.
Lo scopo preminente dell’istituzione è di
«suscitare nei giovani l’interesse alla vita
sul mare, orientandoli verso le attività ad
essa connesse». Con l’anno scolastico 2001-
2002 il Collegio diventa (dopo un iter iniziato
con il D.L. n. 464 del 28 novembre 1997)
Scuola Navale Militare Francesco Morosini che
è autonoma, cioè non dipende più dal Liceo
classico Marco Polo e dal Liceo scientifico
G.B. Benedetti. Compito dichiarato della
Scuola è adesso non più quello di formare i
quadri della Marina, ma «fornire una buona
base culturale, infondere un sano amor di
Patria e attaccamento alle istituzioni democratiche
e soprattutto contribuire a formare
buoni cittadini e uomini retti».
.Carlo Scarpa ristruttura (1961-63) il piano
terra della Fondazione Querini Stampalia.
A conclusione dei lavori si realizza il ponticello
abusivo che immette a Palazzo Querini,
definito «il più leggero e rapido arco di
congiunzione che sia stato realizzato a Venezia
negli ultimi secoli». Nel 2006 la porta
di accesso alla quale conduce il ponticello
abusivo viene murata.
.Arriva in televisione un nuovo personaggio
creato nel 1957 da una veneziana,
Maria Perego, con la collaborazione del
marito Federico Caldura e di Guido Stagnaro.
È un pupazzo animato, raffigurante
un topo «caratterizzato da forte romanticismo,
innocenza pura e senso dell’umorismo».
Si chiama Topo Gigio. Acontribuire
al suo successo la voce del doppiatore Peppino
Mazzullo: se lo contendono la televisione
italiana (appare nel 1961 in Carosello,
spazio pubblicitario) e le trasmissioni televisive
di tutto il mondo, la carta stampata
(viene disegnato da Dino Battaglia su sceneggiatura
di Perego, Caldura ed Alberto
Ongaro per il Corriere dei Piccoli), il cinema
773
italiano (nel film Le avventure di Topo Gigio
diretto da Caldura e Luca De Rico con sceneggiatura
di Stagnaro e di Mario Faustinelli),
il cinema giapponese (Topo Jijio no
botan senso, ovvero Topo Gigio e la guerra del
missile, 1969); poi, nel 1988 la Nippon Animation
crea una serie animata per la televisione
di 34 episodi in cui Topo Gigio viene
rappresentato come il primo topo astronauta
a viaggiare nella Via Lattea. Infine, il
‘topo veneziano’ ha un grande successo
nel The Ed Sullivan Show della CBS, con 92
presenze.
.Appare in televisione un personaggio
dell’animazione pubblicitaria che farà furori.
È un pulcino piccolo e nero, si chiama
Calimero. Ad idearlo il veneziano Nino Pagot
assieme al fratello Toni. La notorietà del
pulcino è straordinaria e si allunga fino alla
metà degli anni ‘70. Una sua frase diventa
di uso comune: ‘Nessuno mi vuole bene perché
sono piccolo e nero’. In seguito viene prodotta
una serie di cartoon a colori per il
mercato internazionale, esportata anche in
Giappone, dove la Toei Doga ne produce 47
puntate tra il 1974 e il 1975.
.Censimento: i veneziani che abitano nel
Centro storico sono 137.150.
1962
.La 7. edizione del Palio delle Antiche Repubbliche
Marinare si tiene quest’anno a Venezia,
che vince.
.31a Biennale d’Arte (16 giugno-7 ottobre).
Presidente Italo Siciliano, segretario
G.A. Dell’Acqua. Due le mostre storiche e
speciali: I Grandi Premi della Biennale (121
opere esposte a Ca’ Pesaro); Grafica simbolista
italiana (con opere di Boccioni, Casorati,
Alberto Martini, Arturo Martini, Russolo,
Lorenzo Viani, Adolfo Wildt e altri). Di
notevole rilievo critico appare la retrospettiva
dedicata all’artista americano di origine
armena Arshile Gorky. A Ca’ Pesaro
vanno in mostra I Grandi Premi della Biennale
(1948-1960): tra gli artisti troviamo i
veneziani Santomaso e Vedova. Una delle
retrospettive è dedicata ad Arturo Martini
(1889-1947). A Santomaso è dedicata anche
una personale.
.Mostra del Cinema: 23. edizione (25 agosto-8
settembre), direttore Domenico Meccoli
(1961-62) [v. Albo d’oro pp. 730-31].
.14 febbraio: Ugo Levi (1878-1971), in
omaggio alla volontà della moglie Olga
Brunner (1885-1961) e in ricordo della comune
passione per gli studi musicali, istituisce
la Fondazione Ugo e Olga Levi, che sarà punto
di riferimento non solo nel quadro degli
studi musicali a Venezia, ma anche nell’ambito
delle istituzioni musicali europee. La
sua sede è a Palazzo Giustinian Lolin, sul
Canal Grande, opera giovanile di Baldassarre
Longhena. La Fondazione, che troverà
la sua forma operativa definitiva alla morte
di Ugo Levi, conserva le preziose partiture
musicali possedute dai Levi, organizza concerti
e convegni di studio, ma soprattutto si
occupa di «ricerche musicali nell'ambito di
fonti venete o riferite alla cultura e alle tradizioni
del Veneto, inventariando e schedando
fondi musicali con lo scopo di creare
una banca dati della musica della Regione».
.In Piazza Barche a Mestre, dove il Canal
Salso s’insinua ad unire simbolicamente laguna
e terraferma, si costruisce il grande
magazzino Coin (1962-64), ristrutturato nel
1996 per ospitare diverse realtà commerciali.
Quel canale sarà dai politici presto allontanato
dalla piazza, simbolo dell’allontanamento
politico di Mestre da Venezia ...
.Ottobre: alla Fondazione Cini il Comune
organizza un convegno internazionale
intitolato Il problema di Venezia. In quest’occasione,
per la prima volta l’opinione pubblica
viene informata della gravità dei problemi
della città. Gli atti del convegno
saranno pubblicati nel 1964.
.17 dicembre: il presidente della Repubblica
italiana approva il Piano Regolatore
Generale del Comune di Venezia.
.Il siciliano Enrico Buda fonda (dicembre)
la rivista La Vernice, che chiuderà nell’aprile
del 1982 con una grande manifestazione
a Ca’ Pesaro, Vent’anni con l’arte.
.Il Comune fa porre sul muro della casa
alla sinistra della Guggenheim Collection una
targa che ricorda Rosalba Carriera, «insigne
774
veneta pittrice», grande ritrattista di illustri
personaggi veneziani ed europei, qui vissuta
dal 1° novembre 1700 al 15 aprile 1757.
1963
.2 marzo: lo Stato vara la Legge 2 marzo
1963 n. 397, che finanzia il nuovo ampliamento
del Porto e la Terza zona industriale di
Venezia-Marghera.
.5 marzo: lo Stato vara nuove norme
relative alle lagune di Venezia e Marano
con la Legge 5 marzo 1963 n. 366, che mira
a determinare il perimetro lagunare, affidandone
al Magistrato alle Acque l’esatto
rilevamento. La legge precisa (art. 1) che la
laguna di Venezia è costituita dal bacino
demaniale marittimo di acqua salsa che si
estende dalla foce del Sile (conca del Cavallino)
alla foce del Brenta (conca di Brondolo)
ed è compreso fra il mare e la terraferma;
che essa è separata dal mare da una
lingua naturale di terra fortificata per lunghi
tratti artificialmente, in cui sono aperte
tre bocche o porti ed è limitata verso la terraferma
da una linea di confine marcata da
appositi cippi o pilastri di muro segnati
con numerri progressivi, e che tale linea
delimita il territorio lagunare nel quale
debbono essere osservate le norme e prescrizioni
contenute in questa legge a salvaguardia
della laguna. La legge affida al
Magistrato alle Acque la giurisdizione sulla
laguna e il suo controllo, ed emana una
serie di divieti tra cui: erigere traverse o
pescaie nei canali navigabili, scaricare rifiuti
o sostanze inquinanti o acque di lavaggio
delle petroliere, gettare materie di
qualunque specie anche se galleggianti.
.A Palazzo Ducale si tiene una mostra
dedicata a Vittore Carpaccio.
.28 aprile: elezioni politiche. In questa
elezione entra in vigore la legge di revisione
costituzionale n° 2 del 9 febbraio 1963
con cui si modifica il numero di seggi da
assegnare alle Camere, eliminando il rapporto
alla popolazione previsto nel 1948.
La legge costituzionale ha stabilito per la
Camera dei deputati un numero di seggi
pari a 630, per il Senato pari a 315, nessuna
Regione può avere un numero di senatori
inferiore a sette, tranne la Valle d’Aosta che
rimane rappresentata solo da un senatore.
.Il Comune vara il Regolamento comunale
per la circolazione dei natanti.
.29 agosto: il grande architetto svizzero
Le Corbusier viene a Venezia per una visita
di tre giorni. È accompagnato da un docente
dello Iuav, Giuseppe Mazzariol, per
una ricognizione professionale: il Piano Regolatore
Generale di Venezia approvato nel
1962, constatato che la sede dell’Ospedale
civile è obsoleta e insufficiente e quindi non
risponde più alle moderne esigenze di efficienza,
ne prevede il trasferimento da S.
Giovanni e Paolo all’area del Macello Comunale,
dove s’intende realizzare un nuovo
complesso. Le Corbusier prepara il progetto,
che viene esposto al pubblico (1965),
ma subito dopo l’architetto muore. Intanto,
nascono discussioni pro e contro il nuovo
ospedale a Venezia. Alla fine, il progetto
verrà accantonato e oltre 40 anni dopo il
nuovo ospedale sorgerà a Zelarino (2007).
.Mostra del Cinema: 24. edizione (24 agosto-7
settembre). Presidente della Biennale
Italo Siciliano, segretario G.A. Dell’Acqua,
direttore della mostra Luigi Chiarini (1963-
68). Si punta a rinnovare lo spirito e le strutture
della mostra, con una riorganizzazione
dalla base di tutto il sistema. Per sei anni, la
mostra segue un percorso coerente, secondo
i rigorosi criteri dettati per la selezione delle
opere in concorso, opponendosi alla mondanità,
alle pressioni politiche e alle ingerenze
delle case di produzione, preferendo la qualità
artistica dei film contro la crescente commercializzazione
dell’industria del cinema.
Il cinema italiano sarà il marchio di fabbrica
di questo periodo della mostra diretta da
Luigi Chiarini (1963-1968), grazie anche ai
nuovi divi emergenti, come Claudia Cardinale,
Marcello Mastroianni e Monica Vitti
[v. Albo d’oro pp. 730-31].
.Premio Campiello (3 settembre). Prima
edizione. Vince Primo Levi con il romanzo
La tregua. La cerimonia si tiene nello stupendo
Teatro Verde [v. 1951] dell’Isola di S.
Giorgio con una capacità di 1300 posti, che
essendo un teatro all’aperto dovrà scontare
gli effetti del clima: la sua storia sarà
sostanzialmente fatta di chiusure piuttosto
che di aperture ...
775
Creato nel 1962 dall’Associazione industriali
del Veneto per dimostrare che essi
non sono attenti soltanto al profitto, il premio
è riservato alla narrativa. Si scelgono
5 opere finaliste, insignite ufficialmente
del Premio Selezione Campiello e si affidano
alla lettura di 300 giurati popolari che col
loro voto decretano il vincitore del Super
Campiello [Albo d’oro a fianco]. Vent’anni
dopo (1985) si costituirà la Fondazione Il
Campiello con lo scopo di «promuovere e
diffondere la cultura, nella più vasta finalità
di civile progresso e sviluppo in armonia
coi valori dell’imprenditoria».
Dal 1996 ci sarà un Premio Campiello Giovani
e dal 2005 il Premio Campiello Letteratura
– Estero.
.9 ottobre: una frana precipita dal Monte
Toc nel bacino del Vajont e solleva un’onda
gigantesca che si abbatte nella valle del Piave,
spazzando via un intero paese. «Scrivo
da un paese che non c’è più ...» è l’incipit
del cronista, quel paese è Longarone, e
quelli che non ci sono più oltre duemila. I
maggiori responsabili della frana sono tecnici
veneziani ...
.Consacrazione della Chiesa di S. Gerardo
Sagredo, sorta nel 1961 a Sacca Fisola
[zona esclusiva di edilizia popolare collegata
alla Giudecca da un ponte] su progetto
di Renato Renosto. All’interno l’encausto
absidale di Ernani Costantini.
.Muore la veneziana Olga Lustig in Asta
(1880-1963), protagonista nella storia novecentesca
del ricamo e del merletto. Giovanissima,
Olga comincia a lavorare come
commessa nella ditta di merletti Jesurum. A
19 anni sposa Giosuè Asta, ufficiale della
marina mercantile e poco dopo apre un suo
primo piccolo negozio in Piazza San Marco
che ben presto si allarga a tre vetrine sotto
gli archi delle Procuratie Vecchie. Non sa
cucire, ma è abile nel disegnare composizioni
per veli da sposa, tovaglie, centri tavola e
lenzuola. Fonda una scuola di merletto a
Burano per non far tramontare la tradizione.
Apre un negozio a Milano, uno in Costa
Azzurra e un altro a St. Moritz. Fornisce
reali e ricconi. Grande imprenditrice e innovatrice
rende i suoi dipendenti partecipi
agli utili dell’azienda, assai prima che il
concetto di compartecipazione entri nelle
strategie dei sindacati. Con la sua morte la
ditta già in crisi, perché i tempi e i costumi
sono cambiati, non le sopravviverà a lungo.
1964
.32a Biennale d’Arte (20 giugno-18 ottobre).
Presidente Mario Marcazzan 1964-
66), segretario G.A. Dell’Acqua. Tra i
nuovi paesi le Filippine e la Siria. La
mostra storica e speciale è intitolata Arte
d’oggi nei musei. È un’edizione di svolta: il
premio riservato a un artista straniero
viene assegnato al pittore statunitense
Robert Rauschenberg. L’episodio segna
l’avvento della pop art americana in Europa.
Tra le personali troviamo i veneziani
Guidi e Santomaso.
.Mostra del Cinema: 25. edizione (27 agosto-10
settembre), direttore Luigi Chiarini
(1963-68) [v. Albo d’oro pp. 730-31].
.In occasione del 23. Festival Internazionale
del Teatro (16-24 settembre) diretto da
Wladimiro Dorigo viene istituita anche una
sezione di teatro per ragazzi.
.27 settembre: muore suicida gettandosi
nel Tevere il pittore feltrino Tancredi, al secolo
Tancredi Parmeggiani (1927-64), mentre
le sue opere sono in mostra alla Biennale.
Tancredi si era formato all’Accademia,
frequentando i corsi della Scuola Libera del
nudo tenuti da Armando Pizzinato e stringendo
amicizia con Emilio Vedova.
.25 novembre: un’anziana che affitta camere
ad ore alle prostitute della zona viene
trovata morta a letto, legata e imbavagliata.
Morta per arresto cardiaco. In casa non
manca niente. Caso insoluto.
.Costruzione della sede della Cassa di
Risparmio tra Campo Manin e Campo S.
Luca su progetto di P.L. Nervi e A. Scattolin.
.Muore Gino Luzzatto (1878-1964) economista
e rettore di Ca’ Foscari. Fondatore
degli studi di storia economica in Italia, una
tra le più importanti figure di intellettuali
tra la prima guerra mondiale e il secondo
dopoguerra. Per la storiografia veneziana
egli ha svolto un ruolo determinante, ridisegnando
l’intero profilo economico e sociale
della Venezia tardo-medievale e della
prima età moderna. I suoi saggi, le sue ope-
776
re d’insieme, costituiscono tappe imprescindibili
per accostarsi alla storia della Serenissima
Repubblica.
.Muore il poeta vernacolo Innocente
Giuseppe Lanza (1893-1963) e una targa
sarà posta in Campo de la Maddalena per
ricordarlo.
.Nel sestiere di Cannaregio sorgono due
nuovi ospizi: la Piccola Casa della Divina
Provvidenza, gestita dalle suore di S. Giovanni
Battista del Cottolengo di Torino, che
ospita soltanto donne; la Casa Cardinal
Piazza, istituita per disposizione del papa
Giovanni XXIII, gestita dalle Ancelle Missionarie
del Santissimo Sacramento, che
ospita coppie di coniugi anziani e sacerdoti
veneziani o della provincia.
1965
.12 marzo: approvazione del Piano Regolatore
per la III zona industriale e inizio
dello scavo del Canale dei Petroli e quindi
costruzione delle casse di colmata.
.25 marzo: Venezia ha 1544 anni e in
questo giorno si fonda l’Associazione Venezia
Serenissima con le finalità di rinnovare le
tradizionali feste veneziane.
.Mostra dei Guardi a Palazzo Grassi e di
Jacopo Bassano a Palazzo Ducale.
.Mostra del Cinema: 26. edizione (24 agosto-6
settembre). Presidente della Biennale
Mario Marcazzan, segretario G.A. Dell’Acqua,
direttore della Mostra Luigi Chiarini
(1963-68) [v. Albo d’oro pp. 730-31].
.Porto Marghera impiega 33mila operai,
un tetto che non sarà più raggiunto.
.Muore Francesco Carnelutti, un grande
avvocato veneziano, un maestro. La famiglia
si trasferisce da Torino e Francesco
frequenta il Liceo Marco Foscarini (1894-
96) dove in tutto studiano una trentina di
allievi. Carnelutti ci lascerà le sue impressioni
veneziane in un saggio intitolato Venezia
al tempo della mia fanciullezza [v.
1882], dove tra l’altro scrive che il commercio
soffriva per la concorrenza di Trieste,
che il turismo ancora non esisteva a
parte una élite di forestieri, soprattutto inglesi.
Gli impianti industriali privati si
contavano sulle dita: il Cotonificio Veneziano,
la Fabbrica di Conterie a Murano,
mentre lo Stato impiegava la mano d’opera
maschile all’Arsenale e quella femminile
alla Fabbrica dei Tabacchi. L’artigianato
era fiorente: vetri artistici a Murano, merletti
a Burano, costruttori di gondole in
più squeri. C’erano allora tre quotidiani e
per un breve tempo quattro e un settimanale:
La Difesa, giornale dei cattolici diretto
da Domenico Saccardo; la Gazzetta, conservatore,
con il conte Ferruccio Macola
(che uccise in duello Felice Cavallotti, garibaldino
e fondatore, insieme ad Agostino
Bertani, del Partito radicale storico); il
Giornale di Venezia, guidato da Luciano
Zuccoli; l’Adriatico, diretto da Sebastiano
Tecchio; il Secolo nuovo, settimanale socialista
diretto da Luigi Marangoni. Parlando
della vita intellettuale del suo tempo,
Carnelutti cita il commediografo Giacinto
Gallina e il suo maggior interprete, Ferruccio
Benini, cita Ettore Tito per aver affrescato
il soffitto della chiesa degli Scalzi,
Riccardo Selvatico e Attilio Sarfatti per le
loro poesie, le orazioni di Fradeletto e del
Molmenti, due grandi avvocati come Leopoldo
Bizio e Adriano Diena. Poi ci regala
una nota di colore, ci dice che al Caffè Florian
si riunivano i letterati (Riccardo Selvatico,
Pompeo Molmenti, Giovanni Bordiga,
Antonio Fradeletto), mentre il cenacolo
dei pittori aveva il suo centro al Caffè
di Campo S. Margherita, con l’eccezione
di Alessandro Milesi che preferiva il
Florian.
1966
.La sezione Anffas (Associazione famiglie
di disabili intellettivi e relazionali) di
Venezia trova ospitalità in una struttura alla
Giudecca e poi si diffonde nel territorio
garantendo una adeguata assistenza.
.16 maggio: il Consiglio comunale intitola
la Piazzetta dei Leoni a Papa Giovanni
XXIII, mentre il 3 giugno successivo si mura
sulla parete del Patriarcato una targa in
memoria del patriarca Roncalli.
.La 11. edizione del Palio delle Antiche Repubbliche
Marinare si tiene quest’anno a Venezia,
che vince.
.33a Biennale d’Arte (18 giugno-16 ottobre).
Presidente Mario Marcazzan, segreta-
777
rio G.A. Dell’Acqua. L’Ecuador partecipa
per la prima volta. La mostra storica e speciale
s’intitola Aspetti del primo astrattismo
italiano (manca tra gli artisti una protagonista
dell’astrattismo italiano, ovvero la veneziana
Bice Lazzari, v. 1981). Dopo la pop
art del 1966 c’è un ritorno alla razionalità e
al rigore: è l’anno dell’arte optical, cinetica
e programmata. L’arte italiana vede premiati
i tagli di Lucio Fontana e i gessi di Alberto
Viani. Tra le retrospettive, spiccano
quelle dedicate a Umberto Boccioni e a
Giorgio Morandi. I veneziani Pizzinato e
Turcato sono presenti con una personale.
.Legge 5 luglio 1966 n. 526: «Modifiche
alla legge 31 marzo 1956 n. 294 e nuove
norme concernenti provvedimenti per la
salvaguardia del carattere lagunare e monumentale
della città di Venezia», ovvero quarta
‘legge speciale’ per Venezia, varata dopo
quelle del 1956, del 1937 e del 1807 per opere
«urgenti ed indifferibili per la conservazione
del porto e della laguna di Venezia e dei litorali
e manufatti che li difendono», incluso il
restauro di edifici demaniali.
.Nasce il Comitato per lo studio dei provvedimenti
di difesa di Venezia istituito dalla
legge 6 agosto 1966 n. 652 [v. 1969] e poi
sostituito (1973) con un nuovo comitato tecnico-scientifico
per lo studio dei problemi
concernenti la difesa di Venezia e quindi
soppresso (1984) preferendosi potenziare
l’organico del Magistrato alle Acque.
.Mostra del Cinema: 27. edizione (28 agosto-10
settembre 1966), direttore Luigi Chiarini
(1963-68) [v. Albo d’oro pp. 730-31].
.4 novembre: aqua granda. In questo stesso
giorno, mentre la piena dell’Arno arreca
rovine alle opere d’arte di Firenze, a Venezia
lo scirocco non consente il deflusso dell’acqua
che cresce, cresce, cresce ...
Le maree a Venezia «sono di due specie.
C’è la piccola marea lunare, quale si trova
in buona parte del Mediterraneo, che comporta
un innalzamento e un abbassamento
del livello dell’acqua di circa novanta centimetri.
Un altro innalzamento o abbassamento
di circa novanta centimetri si ha frequentemente,
ma irregolarmente, per effetto
dell’azione dei venti e delle correnti, dei
fiumi e delle piogge nell’Adriatico settentrionale»
[Lane 19-20]. Le due maree si fondono
e l’acqua dunque cresce. È la più alta
di sempre. Supera il record di 174 cm del
1428. Tocca i 180 cm e infine arriva alla
quota inaudita di 194 centimetri.
Trent’anni dopo lo scrittore Paolo Barbaro
pubblicherà una sua riflessione sul Gazzettino:
«Il mare scivolò sulle calli e la sera
la nostra paura si trasformò in disperazione
[...] Tutto era cominciato alle dieci di
sera del 3 novembre: il livello dei canali si
era alzato quasi di colpo sotto i nostri
occhi [...] ma tutti si aspettavano che sei
ore dopo, durante la notte, l’acqua cominciasse
a ritirarsi, in pratica non si ritirava.
Tra le undici e mezzogiorno la nuova
ondata di marea in arrivo ‘montava’ sulla
precedente. Fu allora che saltarono i telefoni,
la luce elettrica, il gas [...] col primo
buio, alle cinque, sarebbe dovuto cominciare
finalmente il nuovo deflusso dell’acqua
– la città tratteneva il respiro. Ma il
deflusso non avvenne [...] l’acqua incredibilmente
riprese a salire. Nel mio ricordo
erano le sei di sera quando il nostro stupore
divenne disperazione».
Il 4 novembre 1966 segnerà un nuovo esodo,
dopo quello del miraggio industriale a
Marghera, che porterà metà della popolazione
oltre il Ponte della Libertà. René
Maheu, direttore dell’Unesco (Organizzazione
delle Nazioni Unite per l’Istruzione,
la Scienza e la Cultura), lancia (2 dicembre)
una campagna internazionale di solidarietà
per la salvaguardia di Venezia rivolta ai
milioni di visitatori che ne hanno ammirato
la bellezza e a quei milioni che non l’hanno
ancora visitata, ma rivolta soprattutto
agli intellettuali e agli artisti «che hanno
tratto ispirazione o preso spunto dai tesori
di Venezia». Un discorso forte, quello di
René Maheu, e in breve nei cinque continenti
si formano Comitati privati internazionali
in più di 20 paesi, che collaboreranno
con lo Stato italiano e il Comune di Venezia
nel recupero del patrimonio d’arte veneziano.
Nel 1968 l’Unesco catalogherà 16mila
beni artistici e 570 grandi monumenti (palazzi,
chiese, musei, conventi).
Il problema Venezia sarà così affrontato da
più soggetti: l’impegno di Stato, Regione,
778
Provincia e Comune porterà all’inizio del
21° sec. al restauro di quasi tutti i principali
palazzi pubblici, di molti edifici privati
(restaurati anche grazie ai contributi
statali e comunali), i Comitati privati daranno
il loro contributo nel recupero di
opere d’arte, addirittura singoli cittadini
da tutto il mondo chiedono di adottare un
piccolo monumento, un affresco, un quadro
e pagano le spese per il suo recupero
come in una sorta di gara di solidarietà ...
Nel n. 13 del 2000 i Quaderni, Insula presentano
oltre 50 Comitati privati.
781
.Inizia l’escavo del Canale Malamocco-
Marghera, più noto come Canale dei Petroli,
poi corredato dal sentiero luminoso alla
fine del Novecento per facilitare l’ingresso
delle navi anche nelle ore notturne o in
periodi di scarsa visibilità. Concepito per
esigenze commerciali ma anche per dirottare
il traffico petrolifero dal Bacino di S.
Marco. È «subito indiziato come possibile
concausa dell’eccezionale livello dell’acqua
alta» di quest’anno. Se ne contesta la profondità
(10 metri) e il tracciato rettilineo
che «accelererebbero la propagazione della
marea e favorirebbero maree più alte in
Centro storico».
.Creazione, che si protrarrà fino al 1968,
della prima parte della Terza zona industriale
(1190 ettari su 4035 previsti), che fortunatamente
viene bloccata a seguito delle
grandi polemiche innescate dall’alluvione
del 4 novembre 1966.
1967
.30 giugno: il DPR 30 giugno 1967 n. 986
approva lo statuto del Consorzio, un ente
pubblico senza scopo di lucro e già istituito
con la Legge 2 marzo 1963 n. 397. L’art.
1 stabilisce che il Consorzio abbia sede a
Venezia; l’art. 3 precisa che fanno parte del
Consorzio la Provincia e il Comune di Venezia,
il Comune di Mira, la Camera di Commercio
di Venezia, il Provveditorato al Porto
di Venezia, ma si precisa che possono
chiedere di esservi ammessi anche altri
Comuni della Provincia qualora dimostrino
di avere interesse all’ampliamento del
porto e della zona industriale; l’art. 4 fissa
la durata del Consorzio in 35 anni; l’art. 5
stabilisce che il Consorzio abbia lo scopo di
promuovere lo sviluppo e disciplinare
l’ampliamento del porto e della zona industriale
di Venezia-Marghera.
.Mostra del Cinema: 28. edizione (26 agosto-8
settembre). Il nuovo presidene della
Biennale è il sindaco Giovanni Favaretto
Fisca (1967-68), segretario sempre G.A.
Dell’Acqua, direttore Luigi Chiarini (1963-
68) [v. Albo d’oro pp. 730-31].
.All’isola di S. Giorgio convegno internazionale
su Save Venice. Ted Kennedy, fratello
del presidente americano J.F. Kennedy,
viene a Venezia e visita i murazzi di
Pellestrina accompagnato dal sindaco.
.Ad Altino, al di sotto del livello della
città romana, si trovano alcuni frammenti
fittili e vasi integri, a dimostrazione che
questa località fu abitata fin dal 5° sec. a.C.
1968
.8 marzo: la Legge 8 marzo 1968 n. 194
affida al Ministero dei Lavori Pubblici l’esecuzione
nel giro di due anni dello studio
e della progettazione di massima della rete
di comunicazione tra il Centro storico di
Venezia e la terraferma.
.19 maggio: elezioni politiche. A queste
elezioni debutta il Psu (Partito socialista
unificato, denominazione ufficiosa del Psi-
Psdi unificati, partito nato dall’unificazione
tra i socialisti e i socialdemocratici. Il
Psu, subito dopo le elezioni, comunque,
riprenderà la denominazione storica di Psi.
Si presenta alle elezioni anche il Partito
socialista italiano di unità proletaria, nato
da una scissione interna al Psi e comprendente
quei militanti più vicini all’area di
sinistra che non sopportano la stretta
alleanza con la Dc e che invece vedrebbero
di buon occhio una collaborazione più
radicale con il Pci.
.34a Biennale d’Arte (22 giugno-20 ottobre).
Presidente G. Favaretto Fisca, segretario
G.A. Dell’Acqua. Due le mostre storiche
e speciali: Quattro maestri del primo Futurismo
italiano (Balla, Carrà, Russolo, Severini);
Linee della ricerca: dall’informale alle nuove
strutture. La contestazione scoppiata in
maggio a Parigi ed importata in Italia giunge
anche in laguna, con occupazione delle
università e ‘dittatura’ studentesca. Forti
ripercussioni sulla Biennale e poi anche sulla
Mostra del Cinema, da questa dipendente.
Artisti di molti paesi in segno di solidarietà
con la protesta studentesca coprono o girano
le loro opere, mentre alcune mostre storiche
non sono neppure aperte. Il padiglio-
782
ne centrale ai Giardini ospita una mostra
molto ambiziosa, intitolata Linee della ricerca,
con opere di Malevich, Duchamp, Calder,
Rauschenberg, Gorky. I veneziani De
Luigi e Gaspari sono presenti con una personale.
.30 giugno: trovata in coma stesa a terra
in Calle dei Fabbri, morta nella notte per
overdose; è una trentenne incinta di 6 mesi.
Si scopre che conduceva una vita di espedienti,
che aveva decine di nomi e spariva
senza pagare il conto.
.31 luglio: muore Manlio Torquato Dazzi
(1891-1968) direttore della Fondazione
Querini Stampalia. Raccolse in volume Il
fiore della lirica veneziana sugli scrittori del
Novecento. La figlia Nulla Dazzi Romandini
ha scritto la sua biografia [in Distefano
e Pietragnoli Profili vol. 8]
.Mostra del Cinema: 29. edizione (25 agosto-7
settembre). Direttore Luigi Chiarini
(1963-68). Dal 1969 al 1979 la rassegna non
dà premi o addirittura non si svolge (1973,
1978, 1979). In qualche modo, l’edizione di
quest’anno pur tra la contestazione giunge
alla sua conclusione [v. Albo d’oro pp. 730-
31]. In quest’anno di contestazione molti
registi guidano la fronda e dicono per
esempio no allo smoking, ma a Cannes l’anno
successivo gli stessi saranno visti in
giacca e cravatta nera ...
.Si celebra Domenico Varagnolo (1882-
1949), «poeta commediografo veneziano»,
con una targa posta al civico 3710 del Sotoportego
del Tagiapiera.
.Inizia le attività il CoSES (Consorzio per
lo Sviluppo Economico e Sociale) della Provincia
di Venezia: un centro studi, che nel
21° sec. continua a dare un prezioso contributo
per la programmazione territoriale
limitata al Comune di Venezia.
1969
.Dal Ricci al Tiepolo a Palazzo Ducale e
Caricature di Antonio Maria Zanetti alla
Fondazione Giorgio Cini.
.20 giugno: ucciso con 5 colpi di pistola
sul Ponte della Libertà, mentre stava pescando.
L’assassino e il movente non si troveranno
mai.
.21 luglio: l’astronauta americano Neil
Armstrong è il primo uomo che mette piede
sulla Luna. Insieme con lui Buzz Aldrin.
.Mostra del Cinema: 30. edizione (non
competitiva). La Biennale è senza presidente,
al suo posto il commissario straordinario
G.A. Dall’Acqua, direttore Ernesto G.
Laura (1969-70). La manifestazione si svolge
dal 23 agosto al 5 settembre. Non si assegnano
premi, ma si tributa un omaggio alla
carriera di Luis Buñuel.
.17 settembre: muore il patriarca Urbani
e viene sepolto nella cripta della Basilica di
S. Marco.
.6 ottobre: il commediogafo Giovanni
Poli fonda il Teatro dell’Avogaria e lo inaugura
con La Rhodiana di A. Calmo.
.26 ottobre: nel carcere di S.M. Maggiore
un mestrino accoltella un detenuto che non
gli ha voluto dare la propria razione di vino.
.16 dicembre: una flotta di pescherecci e
imbarcazioni da lavoro, battenti la bandiera
della Serenissima Repubblica, blocca la superpetroliera
Cortemaggiore giunta ad inaugurare
il Canale dei Petroli. È una manifestazione
trasversale che coinvolge appartenenti
a diverse ideologie partitiche, ma
soprattutto è uno scontro tra due diverse
concezioni: da una parte i colonizzatori e gli
sfruttatori, dall’altra i difensori dell’ecologia
e dello sviluppo sostenibile decisi a non
svendere la salute pubblica di intere generazioni.
Giannandrea Mencini parlerà di questo
movimento nel libro Il Fronte per la difesa
di Venezia e della Laguna (2005).
.Lo Stato emana la Legge 24 dicembre
1969 n. 1013, intitolata «Norme integrative
della L. 6 agosto 1966 n. 652, concernente lo
studio dei provvedimenti a difesa della città
di Venezia ed a salvaguardia dei suoi
caratteri ambientali e monumentali».
.L’Unesco pubblica il rapporto sulla situazione
di Venezia a tre anni dall’inondazione
del 4 novembre 1966, ponendo l’accento
sull’ambiente e sulla conservazione
dei monumentti e delle opere d’arte.
783
.L’Istituto per lo Studio della Dinamica delle
Grandi Masse, nell’ambito del Cnr, inizia le
attività a Palazzo Papadopoli, sul Canal
Grande, ma poi si trasferirà all’Arsenale
all’inizio del 21° secolo.
.Davanti ai Giardini della Biennale, a
filo d’acqua, viene inaugurato il monumento
alla Partigiana, scultura in bronzo su pietra
di Augusto Murer, inserita in una gradinata
disegnata da Carlo Scarpa e realizzata
da Sergio Los, per ricordare quattro donne
venete insignite della medaglia d’oro alla
Resistenza nonché tutte le altre partigiane.
Questo monumento prende il posto di un
altro in ceramica policroma, opera dello
scultore Leoncillo, intitolato Partigiana veneta,
e distrutto nel 1961 da un fanatico.
.La sede di Venezia dell’Uia (Università
Internazionale dell’Arte) inizia le attività a
Palazzo Fortuny [sestiere di S. Marco],
insediandosi poi in una villa alla Giudecca.
1970
.15 gennaio: il Comune fa porre una
lapide al civico 3139 di Fondamenta Rezzonico
in memoria del veneziano Teodoro
Wolf-Ferrari (1878-1945) «pittore luminoso
che all’arte diede ingegno e passione».
.8 febbraio: fa il suo ingresso a Venezia
il nuovo patriarca. È Albino Luciani, un
bellunese di Canale d’Agordo, figlio di
emigranti. Ha 58 anni. Ordinato sacerdote
nel 1935, il papa Giovanni XXIII lo aveva
scelto come vescovo di Vittorio Veneto,
mentre adesso Paolo VI lo nomina successore
di Urbani (1963-78) e in seguito lo eleverà
alla porpora cardinalizia (1973). In
visita a Venezia, Paolo VI gli porrà sulle
spalle (1972) la propria stola, profetica designazione
a suo successore [v. 1978].
.27 maggio: Seminario internazionale sulla
Musica d’Avanguardia (27-31 maggio) diretto
da Mario Labroca.
.La 15. edizione del Palio delle Antiche
Repubbliche Marinare si tiene a Venezia, che
arriva seconda dietro a Pisa.
.7 giugno: prime elezioni regionali e nascita
della Regione Veneto. Prima seduta del
Consiglio Regionale (6 luglio). Primo presidente
Vito Orcalli (Dc), sostituito (12 novembre
1974) da Giancarlo Gambaro (Dc)
perché deceduto. Primo presidente della
Giunta Regionale (28 ottobre) Angelo Tomelleri,
un veronese. Gli succederà (1972) Pietro
Feltrin, trevigiano; poi ci sarà un Tomelleri-bis
e dal 1980 al 1989 Carlo Bernini,
trevigiano, quindi un vortice di presidenti,
Franco Cremonese, padovano, che nel giugno
del 1992 lascerà ad un altro padovano,
Franco Frigo, che governerà fino al maggio
1993, quando gli subentrerà Giuseppe Pupillo,
vicentino (il primo comunista al vertice
della Regione Veneto, gli altri appartenendo
tutti della Democrazia cristiana), ma
concluderà la legislatura un altro democratico
cristiano padovano, Aldo Bottin. Nel
1995 il girotondo di presidenti si concluderà:
verrà eletto il padovano Giancarlo Galan
di Forza Italia e rimarrà in carica per tre
legislature consecutive.
.35a Biennale d’Arte (24 giugno-25 ottobre).
L’ex segretario G.A. Dell’Acqua viene
784
nominato commissario straordinario, direttore
Umbro Apollonio. A seguito della crisi
istituzionale e d’identità maturata con la
contestazione del ‘68, si decide di abolire i
premi (poi ripristinati nel 1986) ed eliminare
l’ufficio vendite, considerato strumento della
«mercificazione dell’arte». Si rinuncia per
un periodo alle mostre monografiche e celebrative,
ma continuano quelle storiche e
speciali: Proposta per una esposizione sperimentale:
Ricerca e Progettazione (a cura del segretario
generale Umbro Apollonio e Dietrich
Mahlow), aperta con un mese di ritardo, si
propone di «presentare concretamente alcuni
problemi dell’arte», e allinea opere di Malevich,
Duchamp, Man Ray e altri.
.A Palazzo Grassi Mostra storica della
laguna di Venezia (11 luglio-27 settembre).
.20 luglio: a Ca’ Dario la domestica trova
il proprietario, il 46 enne conte F. Giordano
Delle Lanze, ammazzato a colpi sulla testa
con un vaso d’argento. L’assassino, un giovane
marittimo slavo di 22 anni, da pochi
mesi a Venezia, fugge all’estero; sarà condannato
in contumacia a 18 anni di carcere.
La maledizione della casa fa parlare tutta
Italia: alcuni degli ultimi proprietari hanno
fatto una brutta fine [v. 1997].
.Mostra del Cinema: 31. edizione (non
competitiva). La Biennale è retta dal commissario
straordinario Filippo Longo, direttore
della Mostra, che si tiene dal 19 a-
gosto al 1° settembre, è Ernesto G. Laura.
Aboliti i premi (saranno ripristinati nel
1980) si tributa un omaggio alla carriera di
Orson Welles [v. Albo d’oro pp. 730-31].
.11 settembre: poco dopo le 21 e 15 una
tromba d’aria, generatasi nei Colli Euganei,
si abbatte nell’isola di Sant’Elena, distruggendo
parte della pineta, scoperchiando alcune
case e affondando un motoscafo all’imbarcadero.
Ventuno passeggeri annegano.
Un blocco di pietra di fronte all’imbarcadero
ci ricorda le vittime.
.Il nuovo sindaco è Giorgio Longo
(1970-75).
.L’Iimc (Istituto Internazionale per gli
Studi di Musica Comparata) inizia le attività
presso la Fondazione Cini.
.Il Ciedart (Centro Internazionale per l’Educazione,
la Ricerca e la Promozione dell’Educazione
Artistica) inizia le attività
presso la Fondazione Cini.
785
.Negli ultimi decenni sono quasi completamente
scomparsi alcuni mestieri, come
quello del ferro battuto: nel 1970 chiude
Fagherazzi a S. Pantalon, nel 1980 Ceolin e
Avon ai Ss. Apostoli e nel 1997 Agostini a
Cannaregio. Considerazioni simili si possono
fare per le fonderie: dopo la cessazione
delle attività di Gerizza a S. Rocco e di Rinaldi
a S. Tomà, rimane attiva solo quella
dei Valese alla Madonna dell’Orto. Dopo la
chiusura del laboratorio di tessitura a mano
di Rubelli, rimane solo Bevilacqua a S.
Croce per questa antica tradizione veneziana.
Il mobiliere Anfodillo, fedele collaboratore
di Carlo Scarpa, viene sfrattato dai
suoi locali di Cannaregio nel 1997 ed è costretto
a passare la mano ad un altro artigiano
di qualità, Girelli ai Gesuati, a sua
volta minacciato di sfratto in quanto i proprietari
dell’immobile intendono trasformare
i locali per una attività alberghiera.
Ecco che il turismo prende ancora una
volta il posto della produzione artigiana.
.Le autorità vietano al Petrolchimico lo
sfuttamento delle acque del sottosuolo che
andava avanti dal 1951 [sfruttamento co-responsabile
della subsidenza della città] e
ordinano la chiusura dei pozzi, che verrà
ultimata solo nel 1974. Il bisogno idrico di
Porto Marghera aveva portato all’inizio
all’utilizzo dell’acqua del Brentella e del
Brenta e poi negli anni Sessanta, grazie a un
canale artificiale di 11 km, allo sfruttamento
delle acque del Sile intercettate a Quarto
d’Altino. D’estate avveniva lo sfruttamento
dell’acqua di falda, anche fino a 300 metri di
profondità, un delitto da parte dei dirigenti
del Petrolchimico che con quella preziosa
acqua, di 10 gradi centigradi inferiore a
quella di superficie del fiume, consentiva
loro di sfruttarne la più bassa temperatura
per ottenere un maggior scambio termico
nei processi produttivi, insomma un modesto
aumento della produttività, un guadagno
da nulla, che arreca invece danni incalcolabili
alla laguna e a Venezia, prosciugando
le falde freatiche sublagunari e soprattutto
provocando delle sacche di vuoto di
enormi proporzioni che causano un notevole
abbassamento e dissesto della città come
ha dimostrato uno studio del Cnr.
.Mostra del Cinema: direttore Ernesto Laura
(1969-70). Si svolge in tono minore e non
assegna premi [v. Albo d’oro pp. 730-31].
.Censimento. Si raffrontano i dati partendo
dal censimento del 31 dicembre 1951 a
quello del 31 dicembre 1969, includendo il
Lido, la Giudecca, Murano e Burano. La
popolazione passa da 191.199 a 127.819 con
un saldo negativo di 63.380. L’esodo ha
cominciato a verificarsi negli anni ‘50 ed è
proseguito accentuandosi fino al ‘62 per poi
stabilizzarsi attorno a un saggo medio annuo
del 2,2%. Murano e Giudecca si rivelano
stabili e quindi la riduzione interessa
soprattutto il Centro storico e Burano, che
perde 1.500 unità. Il Lido ha invece quasi
raddoppiato la sua popolazione, passando
da 12.172 abitanti a 21.100. Lo stesso è avvenuto
in terraferma, cioè Mestre, Marghera e
il complesso di centri minori a corona di
questi: sono passati da 96.966 a 202.902. La
sola Mestre, a cui il Centro storico ha fornito
la corrente migratoria più importante, è passata
da 53.957 a 115.389. La scelta dei veneziani
di trasferirsi in terraferma è dovuta al
minore costo degli affitti e allo stato migliore
degli alloggi, essendo quelli del Centro
storico in uno stato di grave degrado.
1971
.22 gennaio: muore a Catania il più rappresentativo
e geniale interprete del Novecento
teatrale veneziano, Cesco Baseggio
(1897-1971), nativo di Treviso, ma di famiglia
veneziana, abitò a Venezia, a Dorsoduro,
sulla Fondamenta del Borgo al civico
1131, per oltre 20 anni, come ricorda una
targa marmorea: «in questa casa dal 1911 al
1934 visse Cesco Baseggio attore e figlio
d’arte, indimenticabile interprete sulle scene
italiane ed europee dei grandi classici
del teatro veneto». Aveva esordito come
attore goldoniano, era diventato capocomico
e regista di una propria compagnia con
la quale aveva ottenuto clamorosi successi.
Danilo Reato ha scritto la sua biografia [in
Distefano e Pietragnoli Profili vol. 7].
786
LA ‘LAGUNA DI VENEZIA’
«La ‘laguna di Venezia’ si qualifica come eccezionale
complesso paesistico e ambientale [...] Il territorio
lagunare offre un esempio unico di sistema
ambientalistico quale fonte inesauribile di accumulazioni
visive ad alta valenza estetica, in cui
sono presenti e si compenetrano valori naturalistici,
singolarità ecologiche, ricche presenze archeologiche
e storiche [...] La singolarità degli
aspetti geologici e geomorfologici che caratterizzano
la zona nasce dagli effetti del plurimillenario
gioco fra gli apporti fluviali e l’azione del mare
che ne ha asportato e ridistribuito i depositi; a tali
agenti morfologici si è sovrapposto l’intervento
antropico delle grandi opere idrauliche eseguite
dalla Repubblica di Venezia per conservare l’insularità
della città continuamente minacciata dagli
abbondanti apporti alluvionali, e per difendere il
complessso sistema lagunare dall’azione del mare.
La comprensione delle tendenze evolutive dell’ambiente
lagunare è resa possibile dall’esistenza
di lineamenti presenti nell’area lagunare e nell’entroterra,
almeno per i fenomeni più antichi.
Sono cioè a tratti ancora riconoscibili gli antichi
apparati deltizi, così come i relitti di cordoni e di
dune costiere, allineati parallelamente alla linea
di costa attuale, mentre all’interno dell’area lagunare
sono presenti i segni di una residua attività
fluviale oggi praticamente fossile. Alcune barene
mostrano ancora chiaramente il tratto meandriforme
della divagazione fluviale. Altre principali
tracce di divagazione stanno scomparendo e
rimangono ereditate dai fondali, mentre una delle
tracce di divagazione fluviale più avanzate, attribuite
ad un paleo-Brenta e al suo argine naturale,
permane, nel tracciato del Canal Grande consolidato,
protetto ed impreziosito dal prodigio architettonico
del maggiore insediamento lagunare [...]
Le vedute tradizionali della laguna veneziana
sono tessere di un preziosissimo mosaico, spettacolare
per la gamma dei colori rinvenibili nella
sequenza delle stagioni, per le straordinarie forme
architettoniche che emergono dalle acque, per la
varietà della flora e della fauna.
Conseguentemente a tale differenziazione di situazioni
ambientali, cariche di suggestioni visive dal
punto di vista percettivo, sono presenti una molteplicità
di rilevanti aspetti naturalistici, che a volte
costituiscono biotipi unici e particolari, oasi naturali
da proteggere e che nel loro complesso vanno
assunti quale vero e proprio parco territoriale di
inestimabile valore ed interesse pubblico.
L’area del territorio lagunare presenta ricche testimonianze
archeologiche, a documento dell’importanza
che ha assunto nel succedersi delle varie epoche
storiche. Dalle più antiche tracce di frequentazione
umana non ancora stanziale che risalgono al
VI millennio a.C., via via reperti archeologici e
fonti letterarie attestano le successive organizzazioni
territoriali e lo svilupparsi dei centri abitati.
Di particolare importanza ed interesse appaiono i
rinvenimenti di Altino, mentre fonti storiche,
archeologiche e dati offerti dall’aerofotointerpretazione
permettono di ricostruire le funzioni svolte
dall’area lagunare nell’organizzazione territoriale
della ‘Venetia’ ed il sistema stradale di impianto
romano che, con i suoi vari assi, è venuto ad interessare
l’intera zona perilagunare.
Comporterebbe una mole troppo rilevante di riferimenti
il seguire, anche per solo riassumere, gli
avvenimenti che si sono succeduti nel tempo nell’area
veneziana, così ricca di situazioni storiche
numerose e complesse. Dagli insediamenti altomedievali
a quelli del Dogado, al trionfo di Venezia
e della Serenissima sino alle vicende di epoca
napoleonica, austriaca e all’annessione al Regno
d’Italia: tutto rimane testimoniato in un incalcolabile
patrimonio culturale, che ne ripropone la
storia attraverso la letteratura, la pittura, l’architettura
e l’urbanistica, le tradizioni.
Da ogni tratto del territorio emerge questa straordinaria
stratificazione di espressività storiche, e
non solo dalle parti urbanizzate, ma anche dagli
stessi lineamenti del paesaggio oggetto di modifiche
nei secoli, prima con le imponenti opere di
deviazione dei fiumi che sfociavano in laguna
(Brenta, Sile) poi con le più recenti bonifiche
agrarie nell’area perilagunare.
Come le interrelazioni occorse nel territorio lagunare
nelle varie epoche sono tali da non poter disgiungere
lo sviluppo storico, economico e insediativo
dei centri abitati della laguna propriamente
detta, così dal punto di vista ambientale l’intera
area va intesa come ecosistema unitario. Infatti
del paesaggio, dei suoi elementi naturali quali
valli da pesca, barene, isole, dune litoranee e specchi
d’acqua aperti, sono parte inscindibile gli
insediamenti urbani sorti sulle isole o sui margini
lagunari. Insediamenti che così profondamente
recano traccia nella loro configurazione di quella
‘natura’ che è stata la matrice morfologica del loro
impianto. Né va dimenticato il rapporto esistente
tra fattori ambientali ed esiti architettonici da
questi derivati.
Tale sistema ambientale, unico al mondo, non
deve inoltre venire scisso dal suo diretto entroterra,
sia per motivazioni geologiche, naturalistiche,
archeologiche, storiche, sia perché questo costituisce
lo sfondo naturale della laguna e come tale
partecipa dialetticamente alle suggestioni percettive
che tale insediamento produce; sicché ogni
modificazione dell’entroterra si riflette conseguentemente
sulla laguna. Ne viene che anche a
queste aree vanno estesi i principi di tutela e salvaguardia
[...]» [DM 1° agosto 1985]
787
.15 aprile: nella Chiesa di S. Giovanni e
Paolo le note del requiem accompagnano
una cerimonia funebre. Strapiena la chiesa,
il campo, la fondamenta e il ponte. È morto
uno dei giganti della musica del Novecento,
Igor Stravinskij. Viene sepolto nel Cimitero
di S. Michele, reparto greco. Virgilio
Boccardi ha scritto la sua biografia [in Distefano,
L’isola della memoria].
.16 maggio: al Lido di Venezia il patriarca
Albino Luciani consacra la nuova Chiesa
di S. Ignazio di Loyola appena edificata (1970)
su progetto di P. Venier e A. Bellotto, nel
quartiere di Ca’ Bianca tra le Quattro
Fontane e le Terre perse.
.Mostra del Cinema: 32. edizione (non
competitiva). Commissario straordinario
della Biennale è Filippo Longo, vice commissario
e direttore della Mostra Gian Luigi
Rondi (1971-72). La rassegna, che si tiene
dal 25 agosto al 6 settembre, è ricordata per
la prima proiezione di un documentario
d’autore cinese e per la prima assegnazione
del Leone d’oro alla carriera, un premio conferito
a grandi personalità del mondo del
cinema, premio che nei due anni posteriori
alla contestazione (1969-70) è stato preceduto
da un ‘omaggio’ [v. Albo d’oro pp. 730-
31].Settembre: un ladro si nasconde in un
confessionale nella Chiesa di S. Giovanni e
Paolo e si fa chiudere dentro. Di notte apre
il portone ai complici e insieme staccano da
una pala d’altare un trittico su tavola di B.
Vivarini e due dipinti del Giambellino.
Indignazione mondiale. L’astuto capo della
mobile veneziana, Salvatore Barba, fa pubblicare
un comunicato su tre quotidiani,
Corriere della Sera, Giorno, Gazzettino, in cui
promette 5 milioni di lire – la somma gli era
stata messa a disposizione dal Comitato italiano
per Venezia [v. 1966] – a chi fornirà
notizie utili per il recupero delle opere rubate:
gli arriva subito una soffiata e recupera
immediatamente le opere (15 settembre).
La banda sgominata finisce in carcere.
.Inizia le attività la Tecnomare, società
promossa e presieduta da Giampietro Puppi,
che si occupa di tecnologie marine. Le
attività della Tecnomare sono divise in tre
aree: area progetti per lo sviluppo di campi
petroliferi onshore e offshore, anche in contesti
operativi di frontiera, come le acque
profonde e ultraprofonde; area progetti d’esercizio
e manutenzione con particolare attenzione
alla razionalizzazione e ottimizzazione
dei costi operativi; area progetti di robotica
e spazio per lo sviluppo di tecnologie e
componenti robotici sia in ambiente marino
che nello spazio, in collaborazione con l’Agenzia
Spaziale Italiana. La Tecnomare, che
partecipa inoltre al progetto Geostar, il primo
osservatorio europeo per rilievi geofisici
e oceanografici e di cui sono soci alcune
delle maggiori industrie nazionali (Eni,
Fiat, Pirelli, Fincantieri, e altri), è un’impresa
di tipo nuovo, in cui la vocazione industriale
si è sviluppata in un contesto di forte
orientamento verso la ricerca; una società
che riuscirà non solo a colmare una lacuna
in ambito nazionale ma a presentarsi con
successo sul mercato internazionale con
realizzazioni significative. La società impiega
circa 200 persone, tra ricercatori e
progettisti, che lavorano nella sede posta in
pieno Centro storico, a Palazzo Duodo, in
Campo S. Angelo, e con una base operativa
a Marghera. Venezia è stata scelta come sede
principale perché ritenuta adatta per
insediamenti produttivi di questo tipo.
.7 ottobre: una targa, posta in Campo
S.M. Formosa al civico 6129 dalla Marina
militare italiana, ricorda Sebastiano Venier
il «vincitore di Lepanto» nel 4° centenario
della battaglia [v. 7 ottobre 1571].
.Il Comune fa murare una targa al civico
1830 del Ponte dei Barcaroli [S. Marco] per
ricordare che il grande compositore austriaco
Wolfgang A. Mozart vi soggiornò
durante il carnevale del 1771, quando aveva
15 anni.
.Censimento: i veneziani che abitano il
Centro storico sono 108.426.
788
1972
.7 maggio: elezioni politiche. Dopo il
modesto risultato conseguito a queste elezioni,
il Partito socialista italiano di unità
proletaria, nato da una scissione interna al
Psi e comprendente i militanti più vicini
all’area di sinistra che non sopportano la
stretta alleanza con la Dc, delibera il proprio
scioglimento.
.La 17. edizione del Palio delle Antiche
Repubbliche Marinare si tiene quest’anno a
Venezia, che arriva seconda dopo Pisa.
.36a Biennale d’Arte (11 giugno-1 ottobre).
Commissario straordinario Filippo Longo.
Mario Penelope assume l’incarico di vice
commissario e in pratica le funzioni di direttore
delle arti visive. Diverse le mostre storiche
e speciali: Aspetti della scultura italiana
contemporanea; Grafica sperimentale per la stampa;
Il libro come luogo di ricerca; Venezia: ieri,
oggi, domani; Sculture nella città; Capolavori
della pittura del XX secolo (1900-1945). Un’ultima
mostra storica e speciale è quella dedicata
ai Quattro Progetti per Venezia (Wright, Le
Corbusier, Kahn, Noguchi) con allestimento
di Carlo Scarpa. Si tratta di 4 progetti per la
città di Venezia, tutti bocciati da quella che a
Venezia si chiama la cultura del gesso:
– il progetto di F.L. Wright per una foresteria
per studenti di architettura, un servizio
pubblico completamente finanziato dalla
Fondazione Masieri per un edificio adiacente
a Palazzo Balbi sul Canal Grande presentato
nel 1953. Bocciato.
– il Progetto di Le Corbusier per l’Ospedale
Regionale a S. Giobbe [sestiere di Cannaregio]
era stato presentato nel 1964. Bocciato.
– il Progetto di Louis Kahn per il Palazzo
dei Congressi da costruirsi presso i Giardini
della Biennale era stato presentato nel
1969. Bocciato.
– il Progetto di Isamu Noguchi per il Parco
delle foci del Sile a Jesolo promosso dall’Azienda
per il turismo di Jesolo presentato
nel 1970. Bocciato.
Tra gli artisti veneziani in ‘mostra’ in questa
Biennale ci sono Guidi, Arturo Martini,
Saetti e Plessi. Si studia una riforma, che
sarà approvata l’anno successivo, e si inizia
un tentativo di programmazione mirata alla
decentralizzazione, all’interdisciplinarietà
e al superamento della cadenza stagionale.
Alla tradizionale sede dei Giardini si
affiancano nuove sedi espositive alla Giudecca
(ex Cantieri), a Dorsoduro (Magazzini
del Sale), e in altri spazi della città
dove si tengono nel quadro della manifestazione
spettacoli, dibattiti, happening ...
Per la prima volta la Biennale propone un
tema, Opera e comportamento. L’atteso evento
di liberare diecimila farfalle da una grande
cupola di plastica collocata in Piazza S.
Marco risulta un flop: ne escono poche decine.
Il 25enne Gino De Dominicis ‘espone’
un ragazzo affetto da sindrome di Down, al
collo del quale appende un cartello con la
scritta Seconda soluzione di immortalità: l'universo
è immobile. È un vero scandalo e le proteste
per «tanto cinismo» provocano interrogazioni
parlamentari. Morlotti e Turcato
sono presenti con una personale.
.21 luglio: approvato dal Consiglio Comunale
con il solo voto contrario del Msi il
primo documento che chiede «la chiusura
con manufatti mobili delle bocche di porto
a separare il mare dalla laguna nel rispetto
dei valori idrogeologici ed ambientali e
dell’unità fisica della laguna».
.Olimpiadi di Monaco: Antonella Ragno
conquista la medaglia d’oro nel fioretto
individuale. L’atleta veneziana appartiene
al Circolo della Spada di Venezia situato al
Ponte dei Bareteri in Merceria [sestiere di S.
Marco], che subito dopo passa il testimone
al Circolo Scherma Mestre. Si chiude così
un’attività che era stata introdotta in laguna
alla fine del 1800 da Antonio Da Col.
.Mostra del Cinema: 33. edizione (21 agosto-3
settembre). Vice commissario e direttore
della Mostra Gian Luigi Rondi. La rassegna
di quest’anno non è competitiva. Nel
Centro storico, sotto l’egida dell’Anac (Associazione
Nazionale Autori Cinematografici)
e dell’Aaci (Associazione Autori Cinematografici
Italiani), vengono organizzate le
Giornate del cinema italiano, una manifestazione
cinematografica parallela in aperto
contrasto con la Mostra ufficiale organizzata
dalla Biennale di cui si critica aspramente la
nuova direzione. Infatti, l’anno successivo, il
direttore in carica, Gian Luigi Rondi, sarà
789
costretto a dimettersi. Tra i film in rassegna
quello di Stanley Kubrick, Arancia meccanica,
che farà discutere, provocherà in tutto il
mondo ondate idiote di ripetizione della
cruda e tragica realtà proposta dal regista [v.
Albo d’oro pp. 730-31].
.14 settembre: il papa Paolo VI visita
Venezia.
.1° novembre: muore il poeta americano
Ezra Pound (1885-1972), che nel 1962 aveva
scelto di risiedere a Venezia per viverci. A
Venezia Pound c’era comunque stato diverse
volte e qui aveva pubblicato anche il
suo primo libro di poesie, A lume spento,
iniziando il suo rapporto con la città alla
quale dedica la struggente Night Litany (Litania
notturna), forse la più bella poesia
mai scritta su Venezia in cui si chiede:
«O Dio, quale grande bontà/abbiamo compiuta
in passato/e scordata,/da donare a noi questa
meraviglia ...».
Pound riposa nel Cimitero di San Michele
nel reparto evangelico. Una targa ci ricorda
che abitò vicino alle Zattere, in Calle Querini
al civico 252, mentre il mondo della
cultura lo celebra con una scultura, progettata
nel 1974 da Isamu Noguchi e posta nei
giardini della Fondazione Cini. Rosella
Mamoli Zorzi ha scritto la sua biografia [in
G. Distefano, L’isola della memoria] ed ha
curato assieme ad altri una interessantissima
guida alla città (In Venice and in the
Veneto with Ezra Pound, 2007) ricavata dai
tanti riferimenti sparsi nella sua opera.
.Il Comune fa porre una targa in Campo
S. Beneto al 3957, sede del Palazzo Fortuny
in memoria di Mariano Fortuny y Madrazo
(1871-1949) e della moglie Henriette che
«con fedeltà e amore volle donare alla città
questa patrizia dimora».
1973
.Gran Bretagna, Irlanda e Danimarca
entrano a far parte della Cee [v. 1957].
.Si approva la Legge 16 aprile 1973 n.
171. È la quinta legge speciale per Venezia,
partendo da quella napoleonica (1807), la
seconda della Repubblica italiana dopo
quella del 1956, perché quella del 1966 non
è considerata una legge speciale, ma «una
pura e semplice dichiarazione di massima,
incapace di realizzarsi per l’assenza di poteri
e strumenti chiaramente disponibili». La
Legge 16 aprile 1973 n. 171, che dunque passerà
alla storia come la prima legge speciale
dopo l’alluvione e quindi la prima legge
speciale tout court, definisce (art. 1) la specialità
di Venezia: «la salvaguardia di
Venezia e della sua laguna è dichiarata problema
di preminente interesse nazionale. La
Repubblica italiana garantisce la salvaguardia
dell’ambiente paesistico, storico, archeologico
e artistico della città di Venezia e
della sua laguna, ne tutela l’equilibrio
idraulico, ne preserva l’ambiente dall’inquinamento
atmosferico e delle acque e ne
assicura la vitalità socio-economica nel quadro
dello sviluppo generale e dell’assetto
territoriale della regione. Al perseguimento
delle predette finalità concorrono, ciascuno
nell’ambito delle proprie competenze, lo
Stato, la Regione e gli Enti locali», per cui
viene istituita la Commissione per la salvaguardia
di Venezia. È coordinata dal presidente
della Regione Veneto e composta da
tre rappresentanti del Comune e tre della
Regione, mentre la Provincia, il Magistrato
alle Acque, il Cnr, l’Unesco e i ministeri dei
LL.PP., della Marina mercantile, dell’Agricoltura
e delle Foreste hanno un rappresentante
ciascuno, poi vi siedono il soprinten-
790
dente ai monumenti di Venezia, l’ingegnere
capo del genio civile per le opere marittime
di Venezia e il medico provinciale. Così riunita,
la Commissione di salvaguardia esprime
parere vincolante su tutti gli interventi
edilizi nonché di trasformazione e di modifica
del territorio per la realizzazione di
opere sia private sia pubbliche all’interno
della conterminazione lagunare.
.31 maggio: un blocco di travertino lasciato
cadere dal Ponte dell’Accademia
centra una barca di finanzieri. Uno dei militari
viene colpito a morte. L’autore è un
balordo al quale era stato sequestrato il motoscafo
nuovo di zecca ...
.23 luglio: dopo un lungo periodo di
contestazione, durante il quale la Biennale è
governata da un commissario straordinario,
la legge 23 luglio 1973 n. 438 trasforma
l’ente autonomo La Biennale di Venezia in Società
di cultura che non persegue fini di lucro,
assicura piena libertà di idee e di forme
espressive, promuove a livello nazionale ed
internazionale lo studio, la ricerca e la documentazione
nel campo delle arti contemporanee
mediante attività stabili di ricerca,
nonché manifestazioni, sperimentazioni e
progetti. Il Consiglio direttivo – portato a 18
membri in rappresentanza del Governo, dei
più importanti enti locali, delle maggiori
organizzazioni sindacali e di un rappresentante
del personale – elegge il presidente e
nomina i direttori dei vari settori (Arti visive,
Cinema, Musica, Teatro). Il 26 luglio il
Parlamento approva il nuovo statuto della
Biennale, ma bisogna aspettare il 20 marzo
del 1974 perché i membri del Consiglio
direttivo siano nominati da tutte le parti politiche.
Nel frattempo per la Mostra del Cinema
si propongono le Giornate del Cinema
Italiano a Santa Margherita (29 agosto-7 settembre),
uno dei campi maggiori di Venezia.
Ampliato e risistemato nella seconda
metà dell’Ottocento con l’interramento di
un paio di rii, questo campo, la cui importanza
sociale è storicamente dimostrata
dalle due chiese poste alle sue estremità e
dalle numerose scuole d’arti e mestieri che
qui sorsero, torna ad essere uno dei più popolari
luoghi di ritrovo di tutta la città, riprendendosi
il ruolo che aveva in passato.
.20 settembre: vengono pubblicati due
decreti, il DPR 20 settembre 1973 n. 791 e n.
962. Il DPR n. 791 che stabiliscono gli interventi
di restauro e di risanamento conservativo
in Venezia, nelle isole della laguna e
nel Centro storico di Chioggia riguardanti
gli immobili di interesse monumentale, storico
ed artistico, demandando la formazione
di un elenco al soprintendente ai monumenti.
Il DPR n. 962 mira a tutelare Venezia
e il suo territorio dagli inquinamenti delle
acque: l’art. 1 precisa le caratteristiche degli
impianti di depurazione; l’art. 2 stabilisce i
trattamenti che detti impianti devono comprendere:
l’art. 5 precisa che tutti gli impianti
di depurazione devono presentare
strutture discontinue, con zone di verde intercalate
tra le varie unità e schermi arborei
che li circondino e li sottraggano alla vista
ed essere circondati da una zona di rispetto
sistemata a verde.
.1° agosto: muore il compositore veneziano
G.F. Malipiero (1882-1973), innovatore
della musica italiana. Virgilio Boccardi
ha scritto la sua biografia [in Distefano e
Pietragnoli Profili vol. 3].
.13 dicembre: quattro balordi festeggiano
in rosticceria uno di loro uscito dal carcere.
Strafottenti, non vogliono pagare il
conto. Il proprietario li affronta, riceve un
pugno, cade e batte la testa. Morirà due
giorni dopo. In città si apre un periodo di
indignazione, sgomento, paura dei teppisti
che assai spesso la fanno franca: decine gli
esercenti vittime di estorsioni, danneggiamenti,
prepotenze; centinaia i casi di gente
picchiata e ferita senza motivo. I veneziani
cominciano a non uscire di casa dopo una
certa ora e chiudono anche bar e osterie.
L’arroganza di pochi condiziona la vita sociale.
Chiusi gli esercizi pubblici alle prime
luci della sera sparisce anche la tradizionale
e piacevole passeggiata serale. Ci vorrà
più di un decennio per ritornare alle vecchie
tradizioni serali.
.Carlo Scarpa progetta la sede della Facoltà
di Lettere e Filosofia dell’Università
di Venezia a S. Sebastiano [sestiere di Dor-
791
soduro], sottoposta a un completo restauro
conservativo all’inizio del 21° secolo.
.L’Unesco apre l’ufficio di Venezia per il
restauro dei monumenti in Piazza S. Marco
in alcuni locali delle Procuratie Nuove, poi
si trasferisce in un palazzo sul Canal Grande,
dove assume (1988) il nome di Roste
(Regional Office for Science and Technology
for Europe) e infine trasloca (2002)
nella sede definitiva di Castello a Palazzo
Zorzi, sul Rio di S. Severo.
1974
.20 marzo: si nominano i membri del direttivo
della Biennale e si elegge il presidente.
È Carlo Ripa di Meana (1974-78). Il
segretario generale è F.L. Ammannati. Vittorio
Gregotti assume la direzione dei settori
Arti visive e Architettura, mentre Giacomo
Gambetti viene nominato direttore
del settore Cinema e spettacolo televisivo. I
festival del Teatro e della Musica vengono
abbinati e la direzione affidata a Luca Ronconi
per entrambi i settori. Il presidente Ripa
di Meana organizza una Biennale ‘politica’,
ovvero una mostra di protesta contro
il dittatore cileno Pinochet, intitolata La
Biennale per una cultura democratica e antifascista
(ottobre-novembre) con proiezioni e
convegni dislocati in spazi e tempi diversi.
La stessa Ortensia Allende, vedova del presidente
cileno assassinato, raggiunge Venezia
per l’inaugurazione. La manifestazione
è tenuta solennemente a Palazzo Ducale anziché
ai Giardini. Essendo un’edizione particolare
non viene conteggiata come Biennale
e non si stampa il catalogo.
.20 aprile: lui e lei gestiscono una bancarella
in Piazza S. Marco, ma non vanno più
d’accordo. Lei si procura una pistola e lo
ammazza con due colpi, uno al petto, l’altro
alla testa, poi si uccide con un colpo alla
tempia.
.Venezia e Bisanzio a Palazzo Ducale (8
giugno-30 settembre), grande esposizione
diretta da Giovanni Mariacher, allestita da
Carlo Scarpa e corredata da un importante
catalogo con una introduzione di Sergio
Bettini. È la 19a edizione della lunga e prestigiosa
serie di mostre che Venezia dedica
all’arte antica, a partire da quella memorabile
di Tiziano nel 1935. Lo scopo dichiarato
e molto ambizioso di questa nuova iniziativa
è quello di avviare un riesame critico
della civiltà artistica veneziana sotto i suoi
molteplici aspetti, in certi casi anche inediti.
.Mostra del Cinema: 35. edizione (non
competitiva). Inizia il nuovo corso della
Mostra che adesso ha un nuovo statuto. Il
direttore Giacomo Gambetti (1974-76) tenta
una strada nuova, cercando di cambiarne
l’immagine. Si inaugurano così omaggi, retrospettive,
convegni, proposte di nuovi
film e proiezioni decentrate in città [v. Albo
d’oro pp. 730-31].
.La legge regionale 5 settembre 1974 n.
47 autorizza il presidente della Regione Veneto
a farsi promotore, d’intesa con i Comuni
di Venezia e di Chioggia, della costituzione
di due società per azioni a prevalente
partecipazione pubblica per la realizzazione
degli interventi di restauro e di
risanamento conservativo in Venezia insulare,
nelle isole della laguna e nel Centro
storico di Chioggia ai sensi dell’art. 12 del
DPR 20 settembre 1973 n. 791.
.Con ingiustificabile decisione il Comune
fa interrare la parte finale dell’antica Fossa
Gradeniga, cioè la parte terminale del Canal
Salso a Mestre, vero cordone ombelicale
tra la realtà anfibia e quella terrestre, voluta
dal doge Giovanni Gradenigo e realizzata
tra il 1355 e il 1360. Dopo oltre 600 anni,
poco illuminati amministratori, dando prova
allarmante della perdita di sensibilità
verso i valori storici ambientali del territorio
lagunare, decidono di tagliare quel cordone
ombelicale per realizzare un monumento
moderno al posto del più antico
monumento idraulico della laguna: una
pompa di benzina. Mestre si è ovviamente
impoverita e a nulla approderanno le iniziative
di un bravo assessore mestrino, Zorzetto,
appoggiate dalla rivista Nexus, per
ripristinare quell’antico approdo.
.La Wake Forest University inizia le attività
nell’ex-sede del consolato Usa sul Canal
Grande.
.Il Comune fa murare una lapide nel
piazzale del Cimitero di S. Michele dedicata
alla memoria di fra’ Mauro [v. 1457].
792
.Muore Roberto Assagioli (1888-1974), il
fondatore della psicosintesi, quella prassi
psicologica per lo studio di se stessi e degli
altri, oltre che per lo sviluppo delle parti
migliori di ognuno. Una targa marmorea
posta nel 2000 dal Comune sul muro della
casa in Strada Nova al civico 4384, nei pressi
del Campo Santa Sofia, ricorda che egli
visse qui dal 1891 al 1904.
.Muore Fioravante Seibezzi (1906-74) e
una targa al civico 1670 della Salizada del
Fontego dei Turchi lo ricorda «geniale e
delicato pittore veneziano che nelle magiche
trasparenze delle sue tele racchiuse le
ampie distese azzurre e le iridescenti acque
lagunari che il suo cuore fanciullo perennemente
sognava».
1975
.27 marzo: il governo italiano stabilisce
che il Ministero dei lavori pubblici bandirà
un concorso internazionale per progettare
un sistema per la «conservazione dell’equilibrio
idrogeologico della laguna di Venezia
e per l’abbattimento delle acque alte nei
centri storici».
.Prima edizione della Su e Zo per i Ponti,
una marcia di primavera non competitiva
attraverso le calli di Venezia, che diventa
presto un appuntamento tradizionale.
.Prima edizione della Vogalonga. Nella
seconda domenica di maggio Venezia ritorna
per un giorno una città antica: i motori
si fermano e le acque del Canal Grande
e della laguna si calmano, invase da vogatori
veneziani e non, provenienti da tutto il
mondo. Ideata da Paolo Rosa Salva come
una manifestazione di protesta contro il
moto ondoso, la Vogalonga diventerà subito
famosa. Le imbarcazioni di ogni tipo e
forma (quest’anno 545, ma in seguito si conteranno
a migliaia) si radunano in Bacino S.
Marco e allo sparo del cannone partono per
una lunghissima vogata non competitiva
nella laguna (30 km) attraverso i canali ed i
luoghi più ameni e pittoreschi della laguna
di Venezia.
.Maggio: la Regione Veneto assume come
bandiera ufficiale quella della Serenissima
Repubblica: il leone alato, simbolo di
forza ragionata e di equilibrio, con il libro
proclamante la pace e quindi il dialogo.
.6 giugno: un signore che veniva di tanto
in tanto a Venezia per giocare al Casinò
viene trovato ucciso in treno con la testa
fracassata. L’assassino non si troverà.
.15 giugno: si tengono le elezioni regionali
che daranno vita alla seconda legislatura.
Il 14 luglio il Consiglio Regionale conferma
il vecchio presidente Giancarlo Gambaro
(Dc), che però si dimette e al suo posto
viene eletto (19 settembre) Bruno Marchetti
(Psi), che rimane in carica sino alla fine della
legislatura.
.Legge 5 agosto 1975 n. 404: contiene le
norme per l’indizione del bando dell’appalto-concorso
internazionale per la conservazione
dell’equilibrio idrogeologico
della laguna di Venezia e per l’abbattimento
delle acque alte nei centri storici (il concorso
sarà indetto l’11 settembre). Questa
legge darà il via al concorso internazionale:
verranno accettati 5 progetti presentati da
altrettanti consorzi di imprese, ma la commissione
giudicatrice li boccerà tutti. Accadrà
così che la successiva Legge 11 gennaio
1980 n. 4, mentre dà un contentino in denaro,
stanziando un miliardo e mezzo per acquistare
tutti i 5 progetti bocciati, darà mano
libera al Ministero dei lavori pubblici,
che sceglierà, senza una gara di aggiudicazione,
il consorzio di imprese referente al
quale affidare tutte le opere di salvaguardia.
La scelta cadrà sul Consorzio Venezia
Nuova [v. 1982].
.La Biennale di quest’anno (presidente
Carlo Ripa di Meana, segretario F.L. Ammannati)
stravolge il tradizionale cartellone:
si tengono laboratori internazionali di
Teatro, Musica, Scuola, Informazione, Cinema,
Arti visive, Architettura. Le attività
cominciano il 26 agosto e si concludono il
24 novembre. Direttore della rassegna cinematografica
intitolata Proposte di nuovi film
(26 agosto-11 settembre) è Giacomo Gam-
793
betti, mentre Luca Ronconi dirige il settore
teatro (14 giugno-13 settembre) e anche
quello musica (25 agosto-24 novembre).
.23 settembre: un uomo viene visto galleggiare
in laguna. Era stato ammazzato
con sette colpi di pistola alla testa. Un’esecuzione.
L’uomo rimane senza nome, come
l’assassino.
.Svolta nell’amministrazione comunale:
la Dc, spesso in alleanza col Psi, passa la
mano al Pci e cominciano le giunte rosse. Il
nuovo sindaco è il socialista Mario Rigo
(1975-85).
.10 novembre: nella cittadina marchigiana
di Osimo, il ministro degli esteri italiano,
Mariano Rumor, e quello jugoslavo, Milos
Minic, firmano il Trattato di Osimo, che
definisce la frontiera tra i due paesi: l’Italia
rinuncia definitivamente, e senza alcuna
contropartita, alla Zona B [v. 932]: tutti i 120
dogi della Serenissima Repubblica si torcono
nelle loro tombe.
.I quattro Cavalli di bronzo dorato, simbolo
della potenza della Serenissima, sono
tolti dalla terrazza della Basilica per essere
restaurati; non vi ritorneranno più, al loro
posto delle copie.
.A Cannaregio, al Ponte delle Guglie, si
apre al pubblico il parco realizzato con l’unione
degli spazi verde di Ca’ Savorgnan e
del vicino Palazzo Venier.
1976
.16 febbraio: in Campo S. Bortolomio si
sente un colpo di pistola. Un ragazzo non
ancora 18enne viene colpito alla schiena.
L’assassino è condannato a 18 anni.
.6 maggio, ore 20.59 e 37 secondi: terremoto
nel Friuli centrale. La prima scossa è
di 6,4 gradi della scala Mercalli, breve e
silenziosa, la seconda di 8,6 sembrava non
finire mai (si conteranno 989 morti, oltre
centomila senza tetto). Panico in tutto il
Veneto e anche a Venezia.
.25 aprile: un gondoliere, Pietro Grossi,
fa rinascere l’ordine dei Cavalieri di San
Marco [v. 1456] con la denominazione di Associazione
Internazionale dei Cavalieri di San
Marco. Ogni cavaliere ha la sua croce, un
candido mantello (la cappa) con guarnizioni
in oro e all’altezza del petto, sulla sinistra,
la croce azzurra dell’associazione. La
Chiesa di S. Francesco della Vigna è il luogo
nel quale avvengono le nuove ammissioni.
L’Associazione non ha scopi di lucro, ma è
costituita per fini benefici, sociali, umanitari
e conservativi di tutto ciò che rappresenta
l’arte, la storia e la monumentalità della
città lagunare.
.La 21. edizione del Palio delle Antiche
Repubbliche Marinare si tiene quest’anno a
Venezia, che arriva seconda dopo Genova.
.La Biennale di quest’anno, come quella
dell’anno precedente (presidente Ripa di
Meana, segretario F.L. Ammannati), stravolge
il tradizionale cartellone. La Biennale
Arte, intitolata La Biennale di Venezia 1976, è
diretta da Vittorio Gregotti e si svolge dal
14 luglio al 10 ottobre. Per la prima volta
partecipa l’Iraq. Diverse sono le mostre
storiche e speciali: Spagna: avanguardia artistica
e realtà sociale 1936-1976; Ambientearte;
Il Werkbund, 1907, alle origini del design;
Il Razionalismo e l’architettura in Italia durante
il fascismo; Europa-America/Centro storicosuburbio;
Ettore Sottsass, un designer italiano;
Cinque Graphic Designers; Le forme del vetro;
Testimonianza attraverso la fotografia ‘Attualità
Internazionali 72-76’. Nuovo record di
visitatori: 692mila; il precedente apparteneva
alla rassegna del 1909. La Mostra del
Cinema (24 agosto-7 settembre) s’intitola
Proposte nuovi film ed è una edizione non
competitiva diretta da Giacomo Gambetti.
Il settore musica e quello del teatro sono
diretti da Luca Ronconi: B76 Musica: concerti,
convegni, spettacoli si svolge dal 29
agosto al 30 ottobre, mentre la rassegna
Manifestazioni: Settore musica e Teatro è la
prima a partire e si svolge dal 7 luglio.
.20 giugno: elezioni politiche. Sono le
prime con il voto ai 18enni.
.Disegni di Tiziano e della sua cerchia
alla Fondazione Giorgio Cini.
.Luglio: viene inaugurata la nuova sede
dell’Asac (Archivio Storico delle Arti Contemporanee)
a Ca’ Corner della Regina.
.27 novembre: muore a Roma Diego Valeri
(1887-1976), nato a Piove di Sacco (Padova),
trasferitosi presto a Venezia abitò a
Dorsoduro, vicino ai Carmini, sulla Fondamenta
dei Cereri al civico 2448/B, dove
una targa marmorea posta dal Comune nel
1979 lo ricorda riportando la prima lirica
della raccolta Calle del vento (1975):
Ha pubblicato una Guida sentimentale di
Venezia che rimarrà famosa. Bruno Rosada
scriverà la sua biografia [in Distefano e
Pietragnoli Profili vol. 1].
.18 marzo: all’Ateneo Veneto viene presenta
l’Associazione Amici dei Musei e Monumenti
Veneziani, che ha sede a Palazzo
Mocenigo e che si «propone di favorire la
conoscenza e la valorizzazione dei beni
culturali sensibilizzando i Soci e la cittadinanza
al patrimonio storico-artistico». Primo
presidente è Feliciano Benevenuti e
dal 1988 Enrico Chiari. Nel tempo coordinerà
decine e decine di interventi di restauro
di monumenti ed opere d’arte, finanziati
da società e privati e poi realizzerà
un progetto di educazione permanente
con La Scuola Adotta un Monumento (1995-
1998) che coinvolge tutte le istituzioni
scolastiche (elementari, medie e superiori),
le quali studiano il proprio ‘monumento’
dal punto di vista storico ed artistico
per valorizzarlo e recuperarlo combattendone
il degrado e l’incuria. Tutti i
progetti saranno raccolti in un volume e
pubblicati a cura del Comune di Venezia.
794
1977
.11 marzo: il trevigiano Bruno Visentini,
già presidente dell’Iri (1948-72) e ministro
delle Finanze, è il nuovo presidente della
Fondazione Giorgio Cini. Rimane in carica
sino al 1995.
.Mostra del Cinema: 38. edizione (non
competitiva), direttore Carlo Lizzani (1977-
82) [v. Albo d’oro pp. 730-31].
.18 settembre: muore Vittorio Cini (1885-
1977). L’uomo, ferrarese di origine, «pensava
in grande progetti di radicale innovazione,
sfidando i rischi con un entusiasmo che
rasentava l’incoscienza [...] Scelse giovinetto
di legare la sua sorte alla rinascita di Venezia
e nella città lagunare strinse amicizie e
alleanze con altri capitani di ventura del suo
calibro – da Volpi a Gaggia, a Stucky –, più
di tutti legato alla tradizione marinara [...]
riunì sotto le insegne della Compagnia
Adriatica di Navigazione un’autentica flotta
che dominò a partire dagli anni Trenta l’intero
Mediterraneo orientale. Al tempo stesso,
mescolando spregiudicate speculazioni
finanziarie e prudenti complicità istituzionali,
partecipò alla crescita del polo industriale
di Marghera molto puntando sull’energia
idroelettrica. Quando fu l’ora si ritrovò
al comando dell’Esposizione Universale
di Roma e l’Eur così com’è oggi a lui
molto deve e poco dopo [...] ministro delle
comunicazioni in un governo di guerra,
prossimo alla disfatta, dal quale seppe dimettersi
con qualche settimana d’anticipo
rispetto al crollo del regime. Fu quindi prigioniero
dei tedeschi a Dachau e poi rifugiato
in Svizzera. La guerra travolse molte
delle ambizioni della sua generazione e la
pace sembrò condannare anche lui al confino
[...] quasi a dargli il colpo di grazia nel
‘49 moriva tragicamente il suo unico figlio
maschio, Giorgio. Fu allora che lui scoprì
una nuova vita creando la Fondazione che
ancora vive nell’Isola di San Giorgio»
[Cent’anni di Nordest, fasc. 4, 6].
.25 ottobre: viene costituito il Comitato
Amici della Basilica dei Santi Giovanni e Paolo,
con l’impegno di promuovere la conoscenza
e lo studio della chiesa, pantheon della
Repubblica per i numerosi monumenti di
795
dogi e personaggi illustri ai quali la Serenissima
ha voluto dedicare un particolare
ricordo. Il Comitato farà girare un film per
la regia di Alberto Castellani, che ripercorre
la storia della chiesa e ne documenta
l’importanza e il degrado e successivamente
si impegnerà nel recupero dei monumenti
interni trovando dei finanziatori o
finanziando esso stesso alcuni restauri.
.L’Uvo-lo (Unesco Venice Office-Liaison
Office) apre un ufficio che si occupa della
conservazione dei monumenti e delle opere
d’arte coordinando i numerosi fondi internazionali
per il restauro della città.
.La Biennale, ancora sotto la presidenza
di Carlo Ripa di Meana, propone Il Dissenso
Culturale (15 novembre-15 dicembre) con
riferimento all’arte sovietica del dissenso
(tema d’attualità in Europa). Ci sono polemiche
e proteste diplomatiche che rischiano
perfino di rompere i rapporti tra l’Italia
e l’Unione Sovietica.
.Ca’ Corner della Regina ospita la mostra
degli allestimenti delle sale della Biennale
d’Arte dal 1895 al 1972, intitolata Ottant’anni
di allestimenti alla Biennale (3 dicembre 1977-
29 gennaio 1978).
.La Provincia fa porre una targa al 750 di
Fondamenta Venier [sestiere di Dorsoduro]
per ricordare che «in questa casa visse per
50 anni Marco Novati pittore veneziano
20.5.1895-24.7.1975».
.Il Consiglio d’Europa, la Commissione
Europea, l’Unesco, il Governo italiano e organizzazioni
economiche e culturali internazionali
fondano il Centro Europeo di Venezia
per i Mestieri della Conservazione del
Patrimonio Artistico, poi, dal 1995, Associazione
Europea Venetia Viva. La sede del
centro è fissata nell’isola di S. Servolo e vi si
tengono corsi per l’insegnamento della
conservazione delle architetture in pietra,
legno, ferro e malta, o per l’apprendimento
di mestieri speciali che vedono l’utilizzo
del marmo, ferro battuto, stucco o della tecnica
dell’affresco. In altre parole, qui si
insegnano tecniche di restauro e recupero
per molti artigiani che arrivano da tutto il
mondo per due settimane, per seguire un
corso pratico e imparare o perfezionare le
tecniche del proprio mestiere (scultura e
mosaico, intaglio, intarsio, laccatura e doratura,
ferro battuto, forgia e sbalzo, arte
dello stucco, dell’intonaco e della pittura
murale), o per un trimestre imparare le tecniche
della conservazione.
1978
.21 febbraio: attentato alla sede del Gazzettino,
situato in Merceria. Esplode alle 4 e
41 di notte una bomba ad orologeria fabbricata
artigianalmente con una pentola a pressione.
Vittima una guardia giurata, Franco
Battagliarin. Diciotto anni dopo (1996) un
pentito della destra eversiva dirà che l’attentato
era stato compiuto da Giampietro
Montavoci – che intanto era morto (1982) in
un incidente stradale – per ‘punire’ il Gazzettino,
che da tempo aveva avviato una
campagna contro la destra. Si chiude un periodo
tragico di attentati incendiari che da
oltre un quinquennio travagliano la città e
che nel solo 1977 aveva fatto registrare ben
trentatré episodi [Cfr. Pietragnoli 74].
.10 aprile: muore il bresciano Eugenio
Miozzi (1889-1979), ing. capo della Direzione
lavori e servizi publici del Comune
(1931-54) che ha cambiato il volto alla città,
progettando e dirigendo tra l’altro la costruzione
del Ponte Littorio (poi Ponte della
Libertà), del Ponte degli Scalzi, del Ponte
dell’Accademia e del Casinò al Lido. Valeria
Farinati ha scritto la sua biografia [in Distefano
e Pietragnoli Profili vol. 2].
.12 maggio: una raffica di mitra della polizia
uccide un giovane veneziano della mala.
.27 maggio: muore a 77 anni il pittore
Mario De Luigi (amava firmarsi Deluigi)
rimasto famoso per i suoi grattage: alla stesura
iniziale di un colore sulla tela seguiva
la sua effrazione per catturarne la luce, che
per lui è un «valore strutturale». Studia al
Liceo Artistico e poi all’Accademia, diventa
grande amico di Carlo Scarpa. Caterina
De Luigi ha scritto la sua biografia [in Distefano
e Pietragnoli Profili vol. 1].
.Maggio: la Legge 180 decreta la chiusura
dei manicomi. Si riforma la psichiatria e si
chiudono gli ospedali psichiatrici. I malati
sono trasferiti alle loro famiglie. L’artefice di
questa legge è lo psichiatra veneziano
Franco Basaglia (1924-80). La struttura mani-
796
comiale dell’isola di S. Servolo,
attiva dal 26 ottobre 1725, viene
dismessa come ricovero ospedaliero
(13 agosto); al suo posto
sorgono (1979) la Fondazione S.
Servolo e l’Irsce (Istituto per le
ricerche e gli studi sull’emarginazione
sociale e culturale) con
l’intento di «custodire, riordinare
e salvaguardare i documenti
e gli atti che formavano
la storia del manicomio, poi
ospedale psichiatrico [...] per
renderne possibile la divulgazione
e lo studio». Infine, nel 2006 viene
organizzato il Museo del Manicomio di San
Servolo.
.16 giugno: uccide con una coltellata il
vicino di casa.
.17 giugno: Mario D’Elia, avvocato, coglie
le frizioni tra Venezia e l’entroterra,
realtà diverse sotto ogni punto di vista, e si
fa promotore di un referendum sulla separazione
di Venezia (la città d’acqua con le sue
isole) da Mestre (la città di terraferma).
Vincono i contrari alla separazione e il referendum
verrà riproposto dieci anni dopo [v.
1989]. Per i cittadini di Venezia e delle isole
la separazione da Mestre non può che essere
positiva, anzi è l’ultima speranza per
risollevare le sorti della città, che è diventata
solo un Centro storico dove rimane sempre
meno spazio per il cittadino. Si vuole
che Venezia abbia degli amministratori veneziani
in grado di comprendere e vivere la
realtà lagunare, che tutti gli uffici pubblici e
le sedi istituzionali ritornino in laguna perché
la città riconosciuta dal Veneto come
capoluogo è Venezia e non Mestre. Senza
separazione Venezia diverrà sempre più il
Centro storico di Mestre ...
.La Biennale, ancora sotto la presidenza
di Carlo Ripa di Meana, propone quest’anno
per la prima volta un tema: La Biennale
di Venezia 1978: dalla natura all’arte dall’arte
alla natura (2 luglio-15 ottobre), affidando la
direzione del settore arti visive a F.L. Ammannati.
La mostra storica s’intitola Sei stazioni
per artenatura. A curarla Achille Bonito
Oliva e J.C. Ammann con opere di Balla, de
Chirico, Boccioni, Dalì, Duchamp, Ernst,
Kandinskij, Magritte, Malevich, Mondrian,
Picasso e altri. Tra i veneziani una mostra
personale è dedicata ad A. Gianquinto.
.26 agosto: a Roma, dopo quattro votazioni,
Albino Luciani, patriarca di Venezia
(1970-78) viene eletto papa con il nome di
Giovanni Paolo I (1978). Luciani è il terzo
patriarca veneziano del Novecento che diventa
papa: «uomo mite e convinto unisce
nel nome i due predecessori, Giovanni Paolo
I». Il papa del sorriso, com’è chiamato,
muore dopo 33 giorni di pontificato (26
agosto-28 settembre), d’infarto, sembra, durante
il sonno. L’11 novembre 2006 si chiuderà
a Belluno la prima parte del processo
di beatificazione. A Venezia, in Piazzetta dei
Leoni, viene murata una targa che ne ricorda
la «bontà ed operosa umiltà».
.18 settembre: uno studente ugandese
uccide con 34 colpi di coltello la sua anziana
padrona di casa e amante. L’assassino se
la cava con 5 anni di manicomio criminale.
.28 novembre: il veneziano Carlo Scarpa
(1906-78) muore in un incidente stradale
in Giappone, dove era stato accolto come
un grande maestro e insignito della
laurea honoris causa in architettura. Portato
due volte in tribunale per abuso della professione,
in quanto non laureato in archi-
797
tettura, Carlo Scarpa era diventato famoso
in tutto il mondo per architetture, allestimenti,
restauri e progetti per la realizzazione
di opere vetrarie [come i vetri realizzati
per Venini]. Tra le non molte realizzazioni
veneziane di questo straordinario e
universalmente riconosciuto testimone
creativo del Novecento (che ha anche operato
fuori Venezia) ci sono il Negozio Olivetti
in Piazza S. Marco (1958) «culmine formale
di decoro e coniugazione di spazi, di
raccordo tra elementi organici ascendenti e
l’innesto della scultura di Viani: un corpus
oggi reso quasi illegibile dall’attuale gestione»
[Nico Stringa, Gazzettino 27.5.06, p.
3], il restauro del Piano Terra della Fondazione
Querini Stampalia (1960) e del Ponticello
d’accesso (abusivo), Casa Scatturin, il
Padiglione del Venezuela e il Padiglione del
Libro nella Cittadella dell’Arte, la Porta
d’ingresso dello Iuav ai Tolentini, dove è stato
assistente e poi direttore (dal 1972), il
Monumento alla Partigiana [v. 1964]. In occasione
del centenario della nascita si inaugurerà
a Treviso (2 giugno 2006) il Centro
Carlo Scarpa per iniziativa della Regione
Veneto: vi troveranno collocazione gran
parte dei 30mila disegni di Scarpa. Le fotografie
che documentano le realizzazioni di
Scarpa saranno conservate nel Centro
internazionale di Studi di Architettura Andrea
Palladio a Vicenza. Carlo Scarpa, riconosciuto
ormai in tutto il mondo come uno
dei maestri dell’architettura del 20° secolo,
fu un pioniere nel fare intervenire ‘la
sapienza artigiana’ nelle costruzioni, attentissimo
ai più minuti dettagli nella realizzazione
delle sue opere, estremamente esigente
nella scelta dei suoi collaboratori con
i quali instaurava rapporti molto stretti. Da
ricordare fra questi, perché sono, o sono
stati, la vera ricchezza di Venezia, Saverio
Anfodillo per i lavori in legno, il fabbro
Zanon, il dipintore Eugenio De Luigi specializzato
nel decorare le pareti a marmorino,
o il terrazziere Crovato. Per avere un’idea
più completa della quantità e qualità
degli artigiani veneziani basterà scorrere le
pagine dei cataloghi del Premio Pietro Torta,
istituito nel 1974 per iniziativa di un’albergatrice
veneziana, Paola Volo Torta, sotto
l’egida dell’Ateneo Veneto, un caso esemplare
in cui un’istituzione culturale viene
in aiuto all’imprenditoria artigiana.
.7 dicembre: il papa Giovanni Paolo II
nomina il nuovo patriarca, Marco Cè di
Izano (Cremona). Ha 53 anni. Ordinato sacerdote
nel 1948, era stato tra l’altro rettore
del Seminario Diocesano di Crema
(1958) e vescovo di Bologna (1970). Farà il
suo ingresso a Venezia il 7 gennaio 1979 e
il 30 giugno successivo sarà elevato alla
porpora cardinalizia. Lascerà l’incarico
per sopraggiunti limiti di età nel 2002,
quando sarà dichiarato patriarca emerito.
.L’Istituto di Storia dell’Arte della Fondazione
Cini promuove, in occasione della
prima Conferenza dei ministri della cultura
di tutto il mondo, una mostra dedicata a
Piranesi: Disegni di Giambattista Piranesi.
1979
.6 gennaio, prima edizione della Regata
de le Befane [nata da una sfida tra 2 soci
della Bucintoro, Nino Bianchetto e Vincenzo
Rinaldo nel 1977], che continuerà ogni
anno senza interruzione diventando una
festa tradizionale a tutti gli effetti. Si tratta
di una regata in maschera da befana e su
mascareta a un remo, da Ca’ Foscari a Rialto.
Cinque mascarete (barchette) si contendono
l’onore di sfidarsi per la conquista
della bandiera legata al manico di scopa
della maràntega (la befana, appunto). A
questa fase finale si accede dopo apposite e
affollate selezioni.
.18 febbraio: muore il regista e autore
teatrale Giovanni Poli (1917-79), creatore
del Cut (Centro universitario teatrale) di
Ca’ Foscari (1949) e poi di un suo teatro,
l’Avogaria (1969). Virgilio Boccardi ha scritto
la sua biografia [in Distefano e Pietragnoli
Profili vol. 9].
.23 febbraio: furto in pieno giorno nella
Basilica di S. Marco. Due rapinatori infrangono
la teca in pesante cristallo e strappano
una preziosa collana e altri gioielli che adornano
l’immagine della Nicopeia [v. 1617].
Interviene il Comitato italiano per Venezia,
che offre attraverso comunicati sui giornali
10 milioni. Il capo della mobile, Arnaldo La
Barbera, recupera i gioielli (24 marzo).
.3 giugno: elezioni politiche. Vince la Dc
con il 38,30%, mentre il Pci ottiene il 30,38%.
.7 giugno: per la prima volta i cittadini
della Cee [v. 1973] vanno alle urne per eleggere
direttamente il Parlamento europeo.
.La £iga Veneta, la ‘madre di tutte le leghe’,
l’ideatore Franco Rocchetta, un veneziano
che ha studiato al Liceo Marco Polo,
e i suoi compagni politici, tra cui Marilena
Marin e Achille Tramarin, si presentano alle
elezioni europee. Obiettivo: buon governo
e stato di diritto in una Europa federale.
Uno degli slogan del gruppo è Fhora [fuori]
Milanexi e Romani dal Veneto ...
In seguito, la £iga si presenterà alle elezioni
politiche del 1983, conquistando una seggio
alla Camera e uno al Senato. Alle elezioni
politiche del 1987, il movimento denuncia
pesanti brogli che impediscono il
raggiungimento del quorum. Costretta ad
allearsi con il movimento della Lega Nord di
Umberto Bossi perderà progressivamente
autonomia e identità.
.Il nuovo presidente della Biennale è lo
storico napoletano Giuseppe Galasso (1979-
82), segretario Sisto Dalla Palma. Si stabilisce
il principio che ognuno dei settori artistici
deve avere un direttore stabile per organizzare
l’attività: Luigi Carluccio per le Arti visive,
Paolo Portoghesi per l’Architettura, Maurizio
Scaparro per il Teatro, Mario Messinis
per la Musica, Carlo Lizzani per il Cinema.
Aldo Rossi realizza la costruzione del Teatro
798
del mondo [v. 1980], una struttura in legno
galleggiante ancorata alla Punta della
Dogana, per i settori Architettura e Teatro, ma
qualche anno dopo questa bella struttura
verrà ignobilmente smantellata. Portoghesi
recupera le Corderie dell’Arsenale, grande e
presigioso spazio da tempo inutilizzato. Per
quanto riguarda la Mostra del Cinema (24
agosto-5 settembre), edizione non competitiva,
Lizzani getta le fondamenta per il recupero
del prestigio internazionale, poi portato
a termine a tutti gli effetti nel decennio successivo.
Con la sua preziosa esperienza di
regista, Lizzani dà una svolta, cominciando
dal nome: la Mostra Internazionale d’Arte
Cinematografica diventa Mostra Internazionale
del Cinema, avvicinandosi all’espressione popolare
Mostra del Cinema. Deciso a voler offrire
un’immagine più moderna e pronta della
mostra, Lizzani forma un comitato di esperti
per aiutarlo a selezionare le opere e a dare
ancor più una svolta al festival. Tra i collaboratori
figurano personaggi di spicco dell’ambiente
culturale italiano, tra i quali Alberto
Moravia, Roberto Escobar, Giovanni Grazzini,
Enzo Scotto Lavina e Paolo Valmarana.
.Nella notte tra il 12-13 dicembre un
20enne veneziano viene ucciso con 34 coltellate.
Nessuna traccia dell’assassino.
.23 dicembre: acqua alta a 166 cm alla
Punta della Dogana. È la terza acqua alta
di tutti i tempi dopo quella del 4 novembre
1966 di 194 cm e quella del 1428 che si era
fermata a 174 cm. In questo stesso giorno
muore Peggy Guggenheim (1898-1979), tra
i maggiori collezionisti d’arte del Novecento.
Dopo aver aperto una galleria d’arte
a Londra (1938), era ritornata al sicuro a
New York, dove aveva aperto un’altra galleria.
Finita la guerra era giunta in Italia
invitata ad esporre la sua collezione alla
Biennale (1948). L’anno successivo aveva
acquistato il Palazzo Venier dei Leoni sul
Canal Grande, dove viveva ed esponeva la
sua collezione di pittori del 20° sec., tra cui
alcuni veneziani: Emilio Vedova, Giuseppe
Santomaso, Edmondo Bacci, Tancredi. Una
targa posta in Calle S. Cristoforo al 701, sul
muro che delimita il giardino di Palazzo
Venier de Leoni, ricorda che «Here rests
[qui riposa] Peggy Guggenheim». Infatti,
799
le sue ceneri sono sotterrate in un’urna
accanto alla tomba dei suoi cagnolini nel
giardino del museo. Ivo Prandin ha scritto
la sua biografia [in Distefano e Pietragnoli
Profili vol. 1].
1980
.9 gennaio: uscito dal manicomio criminale
dov’era stato rinchiuso perché implicato
nel delitto Cimetta [v. 1947], ma sempre
dichiaratosi innocente, si vendica della
Polizia colpendo ripetutamente in testa con
un tubo di ferro in Calle dei Fabbri un
povero maresciallo.
.La Legge 11 gennaio 1980 n. 4 stanzia
un miliardo e mezzo di lire per l’acquisto
dei progetti vincitori dell’appalto-concorso
per la riduzione delle acque alte, ma dichiarati
non-idonei dalla commissione [v.
1975]. Nello stesso tempo essa autorizza il
Ministero dei LL.PP. ad affidare, senza un
regolare concorso, lo studio e poi la realizzazione
pratica delle soluzioni tecniche:
«Ai fini della soluzione tecnica da adottare
per una idonea riduzione dell’acqua
alta nei centri storici e per la progettazione
esecutiva degli interventi, il Ministero
dei lavori pubblici è autorizzato a conferire,
in base a specifiche convenzioni, ad
istituti universitari, ditte specializzate ed
a privati, anche stranieri, incarichi professionali
finalizzati agli obiettivi del presente
decreto». E per studi e onorari si stanziano
5 miliardi [v. 1984].
.Per il settore Teatro della Biennale, quest’anno
il direttore Maurizio Scaparro propone
la rassegna Carnevale del Teatro (28
gennaio-19 febbraio). La sede simbolo è il
teatro galleggiante [v. 1979].
.29 gennaio: Sergio Gori, vice direttore
tecnico della Montedison di Marghera è
assassinato dalle brigate rosse in viale Garibaldi
a Mestre.
.17 marzo: si scopre un cadavere con il
cranio fracassato in stato di decomposizione
alla diga degli Alberoni. Non si saprà
mai chi era e chi l’avesse ucciso.
.26 aprile: muore Giuseppe Cipriani, il
creatore dell’Harry’s Bar (1900-80). Danilo
Reato ha scritto la sua biografia [in Distefano
e Pietragnoli Profili vol. 8].
.20 maggio: Alfredo Albanese, funzionario
della Digos a Venezia, è ucciso dalle brigate
rosse sotto casa sua, in via Ca’ Rossa a
Mestre.
.La 25. edizione del Palio delle Antiche
Repubbliche Marinare si tiene quest’anno a
Venezia, che vince.
.8 giugno: elezioni regionali, terza legislatura.
Il Consiglio rielegge (14 luglio) il
vecchio presidente Bruno Marchetti (Psi),
che rimane in carica per tutta la legislatura.
.Per il settore Musica della Biennale, quest’anno
il direttore Mario Messinis propone
due rassegne: Maschere, musiche e danze dell’Asia
(10-22 giugno) e Musica ‘80: Musica
della Secessione (29 settembre-5 ottobre).
.39a Biennale d’Arte (1° giugno-28 settembre).
Presidente Giuseppe Galasso, segretario
Sisto Dalla Palma, direttore Luigi
Carluccio. Per la prima volta partecipa la
Cina. Diverse le mostre storiche e speciali:
L’arte negli anni Settanta (a cura di Bonito
Oliva, Harald Szeemann e altri); Aperto 80
(a cura di Bonito Oliva, Harald Szeemann).
Questa nuova iniziativa si presenta come
una speciale sezione per i giovani artisti e
sarà ripetuta in molte edizioni successive,
diventando istituzionale; Balthus; I musei di
Praga. L’arte moderna cecoslovacca; L’esperienza
di Bordeaux; Pianeta Strindberg. L’unica
retrospettiva è dedicata al veneziano Mario
De Luigi (1901-79).
800
.Prima Mostra Internazionale di Architettura
con il titolo La presenza del passato. Direttore
Paolo Portoghesi. Si aprono per la
prima volta le Corderie dell’Arsenale, che
sono trasformate in una ‘strada novissima’.
Mostra clamorosa che vede lo scontro di
due pezzi da novanta nel panorama dell’architettura
italiana, Paolo Portoghesi e
Bruno Zevi, i quali dibattono sull’architettura
moderna ... Zevi è per la razionalità e
Portoghesi per il movimento internazionale
postmoderno che vuole riportare la decorazione
nell’architettura.
.Alla Fondazione Cini (22-23 giugno) è
di scena il grande summit dei Capi di Stato
dei 7 Paesi più industrializzati (Usa, GB,
Germania, Francia, Italia, Giappone, Canada).
La città è come prigioniera. Il G-7 nasce
come un meccanismo, del tutto informale
e non burocraticizzato, per permettere
ai leader dei sette principali paesi industrializzati
di discutere in maniera non protocollare
questioni di comune interesse. A
Venezia il vertice prende posizione contro
l’invasione dell’Afghanistan da parte dell’Unione
Sovietica.
.Mostra del Cinema: edizione non numerata
(28 agosto-8 settembre). Direttore Carlo
Lizzani (1977-82). Torna la tradizionale
manifestazione competitiva con l’assegnazione
dei premi [v. Albo d’oro pp. 730-31].
.A Burano viene murata una targa in
strada S. Mauro per celebrare il pittore Mario
Vellani Marchi (1895-1979), che di Burano
si era innamorato, aveva fatto parte della
Scuola di Burano e a Burano si era fatto
seppellire.
.Maurizio Scaparro lancia in tutta Venezia
il Carnevale del Teatro. Aldo Rossi realizza
il Teatro del Mondo galleggiante in Bacino
S. Marco.
.Il Comune attiva a Mestre il Centro Donna,
una istituzione pubblica che elabora
politiche al ‘femminile’, ovvero uno spazio
pubblico, un ‘luogo’ dove le donne possono
produrre cultura e ricerca. In particolare
il Centro offre un servizio di biblioteca
tematica e di genere specializzata (13mila
volumi); produce libri su ricerche ed esperienze;
accoglie donne straniere con il supporto
di operatrici madrelingua ed offre
libri e riviste in lingua; dà supporto alle
associazioni di donne operanti nel territorio
per le loro attività ed iniziative; dà visibilità
alla scrittura delle donne e sulle
donne con incontri di lettura, presentazione
di libri, nonché laboratori di scrittura;
promuove azioni per la valorizzazione e le
pari opportunità delle donne nel lavoro e
nella vita civile con progetti europei e interregionali
e con le istituzioni del territorio;
offre un servizio di accoglienza e accompagnamento
psicologico e legale per donne in
difficoltà per motivi di violenza fisica e psicologica.
.Viene fondata nel sestiere di Cannaregio
la Comunità di Betania, con la mensa
per i senza fissa dimora.
1981
.1° gennaio: la Grecia diviene il decimo
paese della Comunità europea.
.La direzione del settore Teatro della
Biennale è affidata a Maurizio Scaparro. La
rassegna ha un titolo: Carnevale della ragione
(23 febbraio-3 marzo). La sede è il teatro
galleggiante [v. 1979]. Gli spettacoli più
importanti sono la Turandot di C. Gozzi, I
due gemelli veneziani di Goldoni, La luce del
giorno di Zanzotto, La Locandiera e La guerra
di Goldoni.
.Mostra Da Tiziano a El Greco a Palazzo
Ducale.
.Censimento: i veneziani abitanti nel
Centro storico sono 95.598.
.9 giugno: elezioni comunali, si eleggono
per la prima volta in forma diretta i consigli
di quartiere, in tutto 18.
.Presentato (26 giugno) il Progettone, uno
studio di fattibilità, un piano per la difesa
dalle acque alte. Il Comune e il Ministero
dei LL. PP. lo approveranno nel 1982.
.4 luglio: il patriarca Marco Cè concede
la disponibilità di alcuni spazi dell’Istituto
Canal-Marovich [v. 1859] per la Casa Studentesca
Santa Fosca, ovvero una comunità di
studenti, inizialmente costituita da 20 ragazze,
che negli anni diventa sempre più
numerosa fino a contare all’inizio del 21°
801
sec. 120 studenti tra maschi e femmine.
.Morìa di pesci di vaste proporzioni in
laguna (luglio).
.5-6 luglio: nella notte viene fatto trovare
nel bagagliaio di un’ auto parcheggiata
in Via Pasini il corpo di Giuseppe Taliercio,
direttore del Petrolchimico di Marghera,
assassinato dalle Brigate rosse con 17 colpi
di pistola dopo un sequestro durato 47
giorni. Mestre e la zona industriale a questo
punto hanno già pagato un pesante tributo
di sangue: l’anno precedente le Brigate
rosse avevano ucciso il vicedirettore
del Petrolchimico, Sergio Gori (gennaio
1980), e il vice questore Alfredo Albanese
(12 maggio 1980), «ammazzati per strada,
colpiti alle spalle». È troppo, e infatti il 17
dicembre 1981 le Brigate rosse nel Veneto
vengono disfatte con la liberazione del loro
ostaggio, il gen. americano J. Lee Dozier,
sottocapo di stato maggiore delle forze terrestri
della Nato.
.2 agosto: esplode una bomba a Bologna
e fa 84 morti e 200 feriti; la strage è il segnale
che il terrorismo in Italia continua a colpire
anche alla cieca.
.Mostra del Cinema: edizione non numerata
(2-11settembre). Direttore Carlo Lizzani
(1977-82) [v. Albo d’oro pp. 730-31].
.Festival Internazionale di Musica Contemporanea:
s’intitola Dopo l’avanguardia: Prospettive
musicali intorno agli anni ‘80 (24 settembre-10
ottobre), direttore Mario Messinis.
.12 novembre: due giovani veneziani
sono uccisi in casa a colpi di pistola. Una
esecuzione della mala del Brenta.
.13 novembre: muore a Roma la prima
grande astrattista italiana, Bice Lazzari,
nata a Venezia il 15 novembre 1900. Nel
2002 alcune sue opere entrano alla Guggenheim.
Fiorella La Lumia ne scrive la
biografia [in Distefano e Pietragnoli Profili
vol. 9] e nel 2005 sarà celebrata a Ca’ Pesaro
con una importante retrospettiva.
.Il Comune fa porre una targa al civico
1864 di Calle del Frutariol [sestiere di S.
Marco] per ricordare Lorenzo Giustinian
(1381-1456) «primo patriarca di Venezia e
santo».
1982
.Per il settore Teatro della Biennale, il
direttore Maurizio Scaparro propone una
rassegna dal titolo Napoli e Venezia (6-26
febbraio). La sede ancora il teatro galleggiante
[v. 1979].
.L’Istituto di Storia dell’Arte della Fondazione
Cini promuove una mostra dedicata
al Canaletto.
.25 maggio: la casa editrice Marsilio realizza
il Fotopiano di Venezia, che sarà pubblicato
nel 1984.
.40a Biennale d’Arte (13 giugno-12 settembre).
Presidente Giuseppe Galasso, segretario
e direttore pro tempore Sisto Dalla
Palma. La Repubblica di San Marino partecipa
per la prima volta. Due le mostre storiche
e speciali: Arte come Arte: persistenza
dell’opera (nelle intenzioni è una risposta al
dilagare dell’arte povera e concettuale che
negli ultimi anni aveva negato la necessità
dell’opera realizzata con i mezzi tradizionali
come la pittura e la scultura) ed Antony
Tápies. Mostre personali dei veneziani Turcato
e Vedova.
.Mostra del Cinema: edizione non numerata
(28 agosto-8 settembre). Direttore Carlo
Lizzani (1977-82) [v. Albo d’oro pp. 730-31].
.Seconda Mostra Internazionale di Architettura
(direttore Paolo Portoghesi) con il titolo
Architettura nei Paesi islamici.
.Per il settore Musica della Biennale, il
direttore Mario Messinis propone la rassegna
intitolata Numero e suono (27 settembre-
8 ottobre).
.27 ottobre: nasce il Consorzio Venezia
Nuova, mentre la sua operatività avrà inizio
nel 1986 quando sarà incaricato di elaborare
il Progetto Venezia che prevede «una serie
di studi e sperimentazioni sugli aspetti
idrodinamici e dell’inquinamento della
laguna, nonché l’elaborazione del progetto
di massima per le opere alle bocche di porto».
Il Consorzio riunisce una cinquantina
di aziende pubbliche e private per sostenere
sul piano tecnico e operativo il Magistrato
alle Acque in ordine a studi e sperimentazioni
di progetti finalizzati alla salvaguardia
di Venezia stabiliti dalla Legge
n. 171 del 1973. Nel tempo, il Consorzio
802
diventerà un vero e proprio «potere, anche
morale, molto forte e autorevole» [M. Vianello
149]. Prima della fine dell’anno il
Consorzio presenta il proprio progetto e
nel giro di alcuni mesi la Commissione per
la Salvaguardia di Venezia dà un parere di
massima favorevole. È l’inizio di quello che
giornalisticamente verrà chiamato il Progettone
che dopo anni di discussioni porterà
alla decisione di avviare i lavori del Mo.S.E.
[v. 1988]. Intanto, però, bisogna mettere nero
su bianco e quantificare la spesa e così
viene varata la Legge 29 novembre 1984 n.
798 che autorizza la spesa (inaudita rispetto
ai precedenti interventi) di 600 miliardi di
lire da utilizzare nel triennio che va dal 1984
al 1986. Successive leggi perfezioneranno il
metodo di finanziamento delle opere necessarie
alla salvezza di Venezia: Legge 8
novembre 1991 n. 360; Legge 5 febbraio
1992 n. 139; Legge 31 maggio 1995 n. 206;
D.L. 4 aprile 1996 n. 190; Legge 21 dicembre
2001 n. 443.
.2 dicembre: una valigia in tela verde galleggia
sulle acque del Bacino di S. Marco.
Dentro una giovane siciliana con un foulard
annodato alla gola. L’assassino è il convivente,
condannato a 13 anni e mezzo di carcere.
1983
.25 gennaio: un insegnante di violino si
getta nel vuoto dal terzo piano della Scuola
Media Sansovino, schiantandosi sul selciato.
Nella stessa giornata si scopre il cadavere di
una ventenne studentessa siciliana uccisa
dal suicida con una coltellata alla gola.
.26 giugno: elezioni politiche. Vince la
Dc con il 32,93%, mentre il Pci ottiene il
29,89. Il Psi sale sfonda quota 10% ottenendo
addirittura l’11,44% dei suffragi.
.The Genius of Venice. 1500-1600, memorabile
mostra a Londra alla Royal Academy
of Arts sull’arte veneziana
del Cinquecento.
.Mostra del Cinema: 40.
edizione (riprende la
numerazione), direttore
Gian Luigi Rondi (1983-86).
Paolo Portoghesi è il nuovo
presidente della Biennale;
ricoprirà l’incarico per due
quadrienni consecutivi fino al 1992, segretario
è Sisto Dalla Palma. La rassegna si svolge
dal 31 agosto all’11 settembre [v. Albo
d’oro pp. 730-31].
.Festival Internazionale di Musica Contemporanea
con due sezioni: Webern, cento anni
e La scelta trasgressiva (18 settembre-6 ottobre).
Direttore Carlo Fontana (1983-86).
.Con la legge finanziaria lo Stato stanzia
(dicembre) 200 miliardi per Venezia, impegnandosi
per somme di pari entità negli
anni 1985 e 1986.
.La Fiat acquista Palazzo Grassi, che sarà
restaurato a tempi di record, da marzo
1985 ad aprile 1986, ed inizierà le attività
espositive nel 1986 con la Mostra Futurismo
& Futurismi.
.Una cordata di imprenditori veneti rileva
la società editrice del Gazzettino.
1984
.7 gennaio: muore a Venezia il pittore romano
Virgilio Guidi (1891-1984). Enzo Di
Martino ha scritto la sua biografia [in Distefano
e Pietragnoli Profili vol. 2].
.18 febbraio: entra in vigore il nuovo
Concordato tra Italia e Santa Sede che sostituisce
quello del 1929. Il cattolicesimo non
è più religione di Stato.
.Per il settore Teatro della Biennale, il direttore
Franco Quadri propone la rassegna
Il Carnevale (28 febbraio-6 marzo).
.La 29. edizione del Palio delle Antiche
Repubbliche Marinare si tiene quest’anno a
Venezia, che vince.
.17 giugno: si vota per il Parlamento europeo
e per la prima volta a Venezia il Pci
supera la Dc (33,3 contro 33%).
.Lo stato italiano vara la legge-bis postalluvione
dopo quella del 1973. È conosciuta
come la seconda ‘legge speciale’ per Venezia
[in effetti sarebbe la sesta partendo
dal 1807]. È la legge 29 novembre 1984 n.
798, che autorizza la spesa di 600 miliardi
nel triennio 1984-1986 per l’attuazione di
interventi finalizzati alla salvaguardia di
Venezia ed al suo recupero architettonico,
urbanistico, ambientale ed economico, e
che, con l’intento di superare la lamentata
sovrapposizione delle competenze, istituisce
il Comitatone, cioè il comitato intermini-
803
steriale presieduto dal presidente del Consiglio
e formato da 5 ministeri (LL.PP., Beni
Culturali e Ambientali, Marina Mercantile,
Ecologia, Ricerca Scientifica e Tecnologica),
dal presidente della Giunta regionale, dai
sindaci di Venezia, Chioggia e Mira (in seguito
si aggiungerà il sindaco di Cavallino,
perché la località si staccherà da Venezia
nel 1999 per formare un Comune autonomo).
È così chiamato «per la progressiva
pletoricità che andrà assumendo nel corso
delle sue periodiche [annuali] riunioni, per
la presenza di folte delegazioni di funzionari
ed esperti (fino a 40-50 persone)».
Segretario del Comitatone è il presidente
del Magistrato alle Acque. La legge attribuisce
al Comitatone «compiti di indirizzo,
coordinamento e controllo dell’attuazione
degli interventi previsti dalla legge stessa,
nonché di eventuali modifiche alla ripartizione
dei fondi. Il Comitatone deve inoltre
approvare il Piano generale degli interventi e
trasmettere periodicamente al Parlamento,
in sede di formazione del bilancio annuale
dello Stato, una relazione sul grado di attuazione
degli interventi stessi». La legge
del 1984 verrà considerata come un legge
che spezza un equilibrio, che dà origine al
pensiero unico, perché per la prima volta
un privato, in questo caso il Consorzio Venezia
Nuova, potrà, senza alcun concorso
pubblico, studiare, progettare, realizzare
un’opera ...
.41a Biennale d’Arte (10 giugno-9 settembre).
Presidente Paolo Portoghesi, segretario
Giorgio Sala, direttore Maurizio Calvesi.
La rassegna torna a darsi un titolo dopo
l’esperienza del 1978: Arte e arti. Attualità
e Storia. Diverse le mostre storiche e
speciali: Le Arti a Vienna dalla Secessione alla
caduta dell’Impero Asburgico (con opere di
Klimt, Kokoschka, Hoffman e altri); Arte
allo specchio (con opere di Dalì, Duchamp,
Picasso, Ray, Rauschenberg, Savinio e altri);
Arte, Ambiente, Scena; Omaggio a Music;
Sculture all’aperto di Augusto Murer. I veneziani
Turcato e Vedova sono presenti con
una personale.
.25 giugno: il governo italiano riconosce
l’Alta (Associazione Lagunari Truppe Anfibie),
che ha la sede nella Caserma Pepe a S.
Nicolò del Lido. Con lo stesso decreto si
riconoscono, a datare dalla loro costituzione,
gli altri corpi speciali (granatieri, bersaglieri,
alpini, carristi, paracadutisti, lagunari).
Riconoscimento confermato dal DPR n.
550 del 17 giugno 1985. Il compito dei
Lagunari, tutti scelti tra i «figli della laguna:
barcaioli, pescatori, cacciatori di palude,
persino contrabbandieri» sarà quello di
«muovere ed operare nell’ambiente lagunare,
laddove la fanteria ha difficoltà ad
agire in condizioni ottimali».
.Mostra del Cinema: 41. edizione, direttore
Gian Luigi Rondi (1983-86). La rassegna
si svolge dal 27 agosto al 7 settembre [v.
Albo d’oro pp. 730-31].
.Per il settore Musica della Biennale (25-
29 settembre), il direttore Carlo Fontana
propone in prima assoluta il Prometeo di
Luigi Nono nell’ex Chiesa di S. Lorenzo .
.Dicembre: il socialista Gianni De Michelis
lancia la proposta di organizzare a
Venezia l’Expo del 1997 (subito dopo cambiata
in Expo 2000): esplode subito una
feroce polemica, che divide la città, finché
il governo non decide di ritirare la candidatura
di Venezia [v. 1990]. L’idea è di un
architetto del Comune, Franco Bortoluzzi,
che nel 1982 propone al Comune la realizzazione
a Venezia di un’esposizione universale.
De Michelis coglie quell’intuizione,
la fa propria e la trasforma nel suo
cavallo di battaglia per la campagna elettorale
comunale del 1985. Nel 1986 l’iniziativa
coinvolge il gotha dell’industria italiana
con la costituzione del Consorzio Venezia
2000. Alla Fondazione Cini vengono presentati
i progetti per l’Esposizione (10 -11
febbraio 1989), opera di architetti famosi:
sono teatri, musei, ristoranti mobili e galleggianti
in laguna, fino al magnete, cuore e
cervello dell’Expo, da costruire vicino a
Tessera. Poi, ancora, tanti studi sulle necessità
infrastrutturali per il Triveneto. Adare
il colpo mortale all’Expo ci penserà il traumatizzante
concerto dei Pink Floyd (15
luglio 1989, notte del Redentore) coi suoi
200mila spettatori, tanto che per ripulire la
città si fa intervenire l’esercito. In seguito
al concerto dei Pink Floyd, le sparpagliate
associazioni veneziane si compattano nel
804
comitato ‘No Expo’, che col suo tam tam
raccoglie più di 200mila firme esposte (18
maggio 1990), in Piazza S. Marco. Inoltre,
tra il novembre 1989 e il giugno 1990 i più
grandi giornali internazionali prendono
posizione contro l’Expo a Venezia: tra essi
Le Monde, Le Figaro, The New York Times,
The Sunday Times, The Sunday Telegraph,
Frankfurter Allgemeine. Quindi è la volta
del Parlamento europeo che con 195 sì, 5 no
e 4 astenuti approva una risoluzione contro
l’Expo a Venezia. Anche nel Parlamento
italiano una raccolta di firme mostra che la
maggioranza assoluta dei senatori (164 su
321) e dei deputati (347 su 630) è contraria
all’Esposizione Internazionale. I progetti
per l’Expo non sono falliti, almeno in linea
generale, per considerazioni ecologiche,
economiche, finanziarie e urbanistiche.
Sono falliti molto più probabilmente per
ragioni politiche: l’Expo, con l’accesso ad
una enorme mole di risorse finanziarie,
avrebbe rafforzato De Michelis al punto
tale da permettergli di insidiare il potere di
Bettino Craxi. Non è, infatti, un mistero
per nessuno che Bettino non si sia affatto
adoperato in favore del progetto Expo del
suo vice segretario del Psi De Michelis
[Cfr. Gianni Moriani Il Gazzettino 21 novembre
1994].
1985
.18 gennaio: si riunisce per la prima volta
il Comitatone per studiare interventi finalizzati
alla salvaguardia di Venezia [v. 1984].
.23 febbraio: il Comune fa murare una
targa sulla parete della casa in Calle Larga
Ca’ Foscari al civico 3858/3859 in cui il pittore
Carlo Dalla Zorza (1903-1977), «lirico
interprete della laguna e del paesaggio veneto»,
nacque e operò. La casa sarà poi donata
all’Università Ca’ Foscari dalla moglie,
la scrittrice e giornalista perugina Teresa
Sensi (1899-1993), per decenni testimone
della vita culturale e mondana di Venezia
attraverso le pagine del Gazzettino. Daniela
Zamburlin ha scritto la sua biografia [in Distefano
e Pietragnoli Profili vol. 2].
.12 maggio: elezioni regionali, quarta
legislatura. Il Consiglio elegge all’ufficio
di presidenza (17 giugno) Carlo Bernini
(Dc), che però non accetta. In una nuova
seduta risulta eletto il suo compagno di
partito Francesco Guidolin, che rimane in
carica per tutta la legislatura.
.Il nuovo sindaco è il socialdemocratico
Nereo Laroni (1985-87).
.16-17 giugno: papa Giovanni Paolo II in
visita a Venezia.
.Terza Mostra Internazionale di Architettura
(1° luglio-10 settembre) con il titolo
Progetto Venezia, direttore Aldo Rossi.
.1° agosto: un decreto ministeriale emesso
in questo giorno contiene la definizione
della Laguna di Venezia, dichiarata di notevole
interesse pubblico e quindi necessariamente
da tutelare e salvaguardare assieme
al suo diretto entroterra proprio perché formanti
un ecosistema unitario [v. 786].
.Mostra del Cinema: 42. edizione (26 agosto-6
settembre), direttore Gian Luigi Rondi
(1983-86) [v. Albo d’oro pp. 730-31].
.42. Festival Internazionale di Musica Contemporanea:
Andrea Gabrieli (12 settembre-1
ottobre). Direttore Carlo Fontana.
.Si chiude l’inceneritore di Sacca Fisola:
bruciava i rifiuti urbani e i residui venivano
sistemati all’esterno.
1986
.1° gennaio: Portogallo e Spagna entrano
nella Cee [v. 1973].
.19 febbraio: è uscito dal carcere in libertà
vigilata, dorme con la convivente. L’assassino,
rimasto ignoto, entra in silenzio e
gli spara tre colpi di pistola alla testa.
.26 aprile: grave incidente nella centrale
nucleare di Chernobyl, in Ucraina. A Venezia
come altrove serie apprensioni.
.3 maggio-12 ottobre: prima mostra a
Palazzo Grassi della nuova gestione Fiat:
Futurismo & Futurismi. Mostra quasi ovvia
per la Fiat che ‘sponsorizza’ i suoi vecchi
sponsorizzatori ...
.23 maggio: ordinanza municipale contro
i saccopelisti, che hanno trasformato il
piazzale della Stazione di S. Lucia in un
dormitorio pubblico. L’assessore Augusto
Salvadori lancia campagne per la difesa e il
decoro della città, contro le invasioni del turismo
di massa e le canzoni napoletane cantate
in gondola invece delle barcarole.
805
.42a Biennale d’Arte (29 giugno-28 settembre).
Presidente Paolo Portoghesi, segretario
Gastone Favaro, direttore Giovanni
Carandente. Per la prima volta partecipa
la repubblica di Corea. Diverse le mostre
storiche e speciali: Spazio; Alchimia; Arte e
Biologia; Colore; Tecnologia e informazione; La
Scienza per l’Arte. Molta eco sulla stampa ha
l’iniziativa antirazzista di Vincenzo Eulisse
che appende figure nere ai ganci di una
macelleria presa in affitto e inaugurata
come Padiglione del Sud Africa. Vengono
ripristinati i grandi premi, che non venivano
più assegnati dal 1970: Leone d’oro,
Premio Duemila per un artista giovane, Premio
dei Paesi per il miglior padiglione. Il Leone
d’oro va a Frank Auerbach e Sigmar Polk e
quello per i giovani a Nunzio Di Stefano,
mentre la Francia riceve il premio per il
miglior padiglione.
.Quarta Mostra Internazionale di Architettura
(direttore Aldo Rossi) con il titolo Hendrik
Petrus Berlage.
.Mostra del Cinema: 43. edizione (30 agosto-10
settembre), direttore Gian Luigi
Rondi (1983-86) [v. Albo d’oro pp. 730-31].
.31 agosto: il Comune fa murare una
targa al civico 1863 di Campo S. Vidal in
memoria di Bruno Saetti (1902-1984) «pittore
del sole e della speranza», che nel 1931
si era trasferito in laguna per insegnare al
Liceo artistico. Diventa poi direttore dell’Accademia.
Nel 1952 aveva vinto il primo
premio della Biennale di Venezia. Enzo Di
Martino ha scritto la sua biografia [in Distefano
e Pietragnoli Profili vol. 7].
.Per il settore Musica della Biennale il
direttore Carlo Fontana propone Nuova
Atlantide: il continente della musica elettronica
1900-1986 (ottobre).
.Ottobre: si corre per la prima volta la
Venicemarathon, un appuntamento internazionale
che si terrà annualmente. È una
corsa fantastica che parte in terraferma, da
Stra, cittadina della Riviera del Brenta, sede
di una delle ville venete più belle, Villa Pisani,
dove i patrizi passavano le loro vacanze
estive, prosegue lungo il fiume Brenta, e
poi arriva in Centro storico a Venezia con
traguardo sulla Riva di Ca’ di Dio all’altezza
del Rio dell’Arsenale. Nel 21° sec. è
ancora viva.
.L’acqua più alta registrata quest’anno è
di 158 centimetri.
1987
.Effetto Arcimboldo a Palazzo Grassi (15
febbraio-31 maggio).
.23 marzo: agli Alberoni viene trovato in
acqua un bergamasco, accanito giocatore al
Casinò, con un foro di pallottola in testa.
L’assassino rimane ignoto.
.21 aprile: muore Giobatta (Giovanni
Battista) Gianquinto (1905-87), primo sindaco
eletto di Venezia. Stefano Distefano
ha scritto la sua biografia [in Distefano e
Pietragnoli Profili vol. 9].
.Alla Fondazione Cini secondo summit
(dopo quello del 1980) dei Capi di Stato dei
Paesi più industrializzati.
.14 giugno: elezioni politiche. La Dc ottiene
il 34,31%, il Pci 26,57% e il Psi il
14,27%.
.27 luglio: iniziano le operazioni di
‘apertura’ delle casse di colmata, cioè isole
artificiali ad una quota media di 2 m rispetto
al livello del mare, realizzate con il
materiale proveniente dallo scavo del Canale
dei Petroli a partire dal 1963 per farvi
sorgere la Terza zona industriale, poi bloccata
dal governo nel 1973. Le casse di colmata
sottraggono spazio all’espansione dell’onda
di marea, con conseguenze sia sull’altezza
dell’acqua alta sia sull’efficacia del
ricambio idrico, che verrà così garantito
con l’escavo di canali ad hoc.
.Mostra del Cinema: 44. edizione (29 agosto-9
settembre), curatore Guglielmo Biraghi
(1988-91). Presidente della Biennale è
Paolo Portoghesi, segretario Gastone Favaro
[v. Albo d’oro pp. 730-31].
806
.Il nuovo sindaco è Antonio Casellati
(1987-88).
.10 dicembre: nel Sotoportego ai Frari un
ragazzo viene finito con due colpi di pistola,
uno alla nuca e l’altro alla tempia. L’assassino
è condannato a 18 anni, il suo complice
a sei. Il movente non si saprà mai.
.Muore Flavia Guidini, sposata Paulon
(1906-87), figlia di una pittrice inglese e di
un veneziano. Critica, saggista, studiosa di
cinema e manager culturale della Mostra
del Cinema di Venezia [v. 1932]. Fondò e diresse
la rivista specializzata Film (1955-59),
ricca di interventi di critici stranieri. Si cimentò
nella produzione di film per ragazzi
e documentari, come Sul ponte sventola bandiera
bianca [dal titolo della poesia che il
poeta Arnaldo Fusinato aveva composto il
giorno prima della resa della città nell’agosto
1849]. Infine diede vita a festival cinematografici
di successo come il Festival Internazionale
del Film di Fantascienza di Trieste
e il Festival Internazionale del Film sull’Arte
e di Biografie d’Artisti di Asolo, che,
seppure con qualche differenza, esistono
ancora nel 21° secolo.
.La ‘Città di Venezia e la sua laguna’
sono dichiarate patrimonio dell’umanità
(World Heritage) dall’Unesco.
1988
.Il nuovo sindaco è Costante Degan quasi
subito sostituito da Antonio Casellati
(1988-90).
.Alla Biennale vengono nominati i direttori
dei settori per il quadriennio 1988-92:
Giovanni Carandente (Arti Visive), Guglielmo
Biraghi (Cinema), Francesco Dal Co
(Architettura), Sylvano Bussotti (Musica),
Carmelo Bene (Teatro).
.I Fenici a Palazzo Grassi stabiliscono un
nuovo record: 750 mila visitatori (6 marzo-
6 novembre).
.15 aprile: nasce l’Associazione Vela al Terzo
per impedire l’estinzione delle barche
lagunari a vela con base nautica nei Bacini
dell’Arsenale.
807
.Paolo Veronese. Disegni e dipinti alla Fondazione Giorgio Cini.
.La 33. edizione del Palio delle Antiche Repubbliche Marinare si tiene quest’anno a Venezia. Vince
Pisa, Venezia è seconda.
.43a Biennale d’Arte (26 giugno-25 settembre). Presidente Paolo Portoghesi, segretario Gastone
Favaro, direttore Giovanni Carandente, che sceglie come titolo della rassegna Il luogo degli artisti. Tre
le mostre storiche e speciali: Ambiente Italia; Scultori ai Giardini; Fronte Nuovo delle Arti (a cura di Enzo
Di Martino che presenta opere di Birolli, Corpora, Franchina, Guttuso, Leoncillo, Morlotti, Pizzinato,
Santomaso, Turcato, Vedova, Viani). Record di presenze dei paesi stranieri: sono 44. Il veneziano Santomaso
è presente con una personale.
.Al Padiglione Italia, nella Cittadella dell’Arte ai Giardini di Castello si espongono 12 progetti
per la Biennale di Venezia a cura di Francesco Dal Co.
.Mostra del Cinema: 45. edizione (29 agosto-9 settembre), direttore Guglielmo Biraghi (1988-91) [v.
Albo d’oro pp. 730-31]. 
.31 ottobre: alla Bocca di Porto del Lido, nel Canale di
Treporti, viene ‘affondato’ il Mose, o meglio Mo.S.E. (Modulo Sperimentale Elettromeccanico), prototipo
di un elemento di una delle 79 ciclopiche paratoie previste dal progetto delle opere mobili per la
difesa delle acque alte alle 3 bocche di porto di Lido, Malamocco e Chioggia. Le sperimentazioni
andranno avanti fino al 1992. Nel 1998 i saggi nominati dal governo ne ammetteranno la validità.
Polemiche a non finire.
Tutto è cominciato il 4 novembre 1966 quando Venezia viene sommersa da ripetute acque alte che non
si sono ritirate a causa del vento di scirocco, sovrapponendo acqua alta su acqua alta: la fragilità della
città, che quel giorno rischia di scomparire, e della laguna, ridotta a braccio di mare, viene messa
sotto gli occhi del mondo intero e si pone con forza il problema Venezia, ovvero come difendere la città
dal mare. Nel
1973 la ‘legge
speciale’ 171 lo
definisce «problema
di preminente
interesse
nazionale».
Poi, tra il
1975 e il 1981 si
definisce il così
d e t t o
Progettone, un
primo studio
per la difesa
dalle acque
alte, mentre nel
1984 se ne affida
la regìa al
Comitatone. Nel
1987 il
Consorzio
Venezia Nuova
riceve l’incarico
di concessionario
unico per
le opere e così
808
adesso (1988) compare il Mo.S.E. che verrà sperimentato, finché nel 1998 esso non avrà l’Ok
di esperti internazionali nominati ad hoc. Il Via (Valutazione di impatto ambientale), però, lo
boccerà e s’innescherà così un lungo braccio di ferro tra i ministeri dell’Ambiente e dei Lavori
pubblici che verrà superato nel 2000 da una delibera del Consiglio dei ministri (Governo
Amato). Il 6 dicembre 2001 il Comitatone deciderà che per ridurre l’altezza media delle
maree bisogna realizzare «opere complementari» oltre all’affondamento del Mo.S.E.
Succede così che il 30 settembre 2002 il Consorzio consegnerà il progetto definitivo detto
sistema Mo.S.E., cioè un complesso di interventi entro e fuori della laguna che comprende la
posa in opera del Mo.S.E., opere complementari alle bocche di porto con la creazione di
porti rifugio e interventi di rialzo delle parti più basse del Centro storico. Dopo un altro
lungo braccio di ferro tra Governo, Regione e Comune, il 3 aprile del 2003 il Comitatone
darà il via libera alla progettazione esecutiva, da integrarsi con 11 condizioni di sistema richieste
dal Consiglio comunale. Il 14 maggio 2003, poi, la posa della prima pietra (Governo Berlusconi)
per la costruzione di una delle tre scogliere ‘lunate’, una ad ogni bocca di porto.
La soluzione per difendere Venezia e la laguna sembra dunque consistere in un sistema di
tipologie di opere che prevede l’integrazione tra dispositivi mobili e opere fisse o complementari.
Un Mose ad ogni bocca di porto (Lido, Malamocco e Chioggia), opere complementari
come la creazione di una conca di navigazione a Malamocco (per assicurare la continuità
operativa e l’accessibilità al porto delle navi commerciali) e interventi di rialzo delle
parti più basse del Centro storico.
Le tre bocche di porto sono delimitate da lunghi moli, costruiti tra Ottocento e Novecento:
la più ampia è quella del Lido (800 m e profonda 12), la più profonda è quella di Malamocco
(16 m, larga 400), mentre quella di Chioggia è lunga 380 m ed è profonda 11. Il Mo.S.E. è
composto da una serie di paratoie a ventola a spinta di galleggiamento, oscillante e a scomparsa.
Le paratorie sono incernierate sul fondo e in grado di oscillare indipendentemente
l’una dall’altra. Quando sono inattive giacciono piene d’acqua sul fondale, mentre quando
si attivano si immette aria compressa che le svuota d’acqua e le fa sollevare, ruotando attorno
all’asse delle cerniere, fino ad emergere e a bloccare il flusso della marea, impedendone
l’ingresso in laguna. I tempi di manovra per aprire/ chiudere sono di 4/5 ore. Lo spessore
delle paratoie varia da un minimo di 3,6 m per quella del Lido, ad un massimo di 5 m per
quella di Chioggia; anche la lunghezza è variabile, va dai 18 m per il Lido a 28 m per Malamocco;
la larghezza è invece di 20 m per tutte le schiere.
La bocca di Malamocco è portata da –16 a –14 m per diminuire il volume di acqua scambiato
tra mare e laguna, concorrendo con le scogliere (in pietrame e acropodi) costruite
esternamente alle bocche ad attenuare i livelli in laguna delle maree più frequenti. La scogliera
di Lido è lunga 1400 m, alta 2,5 m., quella di Malamocco 1300 m per 3/4 m., quella
di Chioggia 700 m per 2,5 m.
.Novembre: il Consorzio Venezia Nuova presenta il progetto Rea (Riequilibrio e Ambiente)
frutto di tre anni di ricerche.
.Vittoria degli ecologisti: cessa finalmente lo scarico nell’Adriatico dei fanghi industriali
[denunciato pubblicamente nel 1984] ed entra in funzione al Petrolchimico un impianto
per il riciclaggio, che permette di usare il prodotto nell’edilizia e nella pavimentazione
stradale. La Montedison si rifiuta di riciclare, preferendo una parziale dismissione
che porterà alla chiusura totale all’inizio degli anni novanta.
.Le Assicurazioni Generali lasciano la sede storica delle Procuratie Vecchie per trasferirsi
in terraferma.
1989
.30 aprile-5 novembre: Arte italiana a Palazzo Grassi.
.8 maggio: privati cittadini ed associazioni culturali e sportive costituiscono il Comitato
della Sensa per rilanciare la Festa della Sensa. Dopo anni di preparativi il progetto prende
809
vita così che a cominciare dal 1994 la sensibilizzazione
verso questa tradizionale festa
si amplia sempre più.
.19 maggio: il Parlamento emana la legge
n. 183 sulla difesa del suolo, riorganizzazione
normativa in materia di sicurezza
idraulica, difesa dalle alluvioni, risorse
idriche e inquinamento delle acque.
.Per il settore Musica della Biennale, il
direttore Sylvano Bussotti propone la rassegna
intitolata Biennale Musica 89 (21-31
maggio).
.25 giugno: secondo referendum sulla separazione
di Venezia da Mestre. La separazione
amministrativa tra Venezia e Mestre viene
ancora bocciata dopo il primo tentativo del
1978: 56,86% contrari, 41,52% favorevoli; il
terzo referendum si terrà nel 1994.
.15 luglio: il famoso complesso musicale
dei Pink Floyd tiene un concerto in bacino
di fronte a Palazzo Ducale: sulla riva stanno
seduti per terra, senza un centimetro libero,
200 mila giovani provenienti da tutto
il mondo.
.Per il settore Teatro della Biennale, il
direttore Carmelo Bene propone la rassegna
intitolata La ricerca impossibile (1-30 settembre).
.4 settembre: muore a Treviso il veneziano
Giuseppe Mazzariol (1922-1989)
una delle più brillanti e influenti personalità
nella vita culturale veneziana del
secondo dopoguerra. Docente di storia
d’arte contemporanea soleva dire che i
centri storici sono come organismi viventi,
con una loro personalità ben precisa, definita
dalla storia. Pertanto prima di intervenire
in qualsiasi modo nel loro tessuto
urbano o sociale bisogna conoscere a fondo
questa loro personalità, per interrogarla,
ascoltarla, assecondarla. Princìpi che richiamano
quelli espressi nel Settecento da
Bernardino Zendrini. Fu anche direttore
della Fondazione Querini fino al 1974.
Amico e sodale di Carlo Scarpa, gli commissionò
diversi lavori come il restauro
del piano terra della Querini e il ponticello
abusivo di legno, che nel 21° sec. diventerà
inutile perché l’accesso della Fondazione
sarà murato e l’ingresso trasferito in
Campo S.M. Formosa. Autore e inventore
con Giampietro Puppi di una serie di iniziative
nel campo della cultura, della
scienza, della tecnica e dell’imprenditoria
per portare Venezia nella modernità. Fonda
la Scuola Superiore di Disegno Industriale
(1959) assieme a Renzo Camerino,
il Coses e l’Uia (Università Internazionale
d’Arte), direttore del Dipartimento di
Storia e Critica delle Arti, poi intitolato al
suo nome. Giorgio Busetto ha scritto la
sua biografia [in Distefano e Pietragnoli
Profili vol. 4].
Giampietro Puppi fu presidente dell’associazione
Venezia Isola degli Studi sin dal
1966. Nel 1969, suggerì al Cnr la creazione
dell’Istituto per lo studio delle Grandi Masse e
nel 1971 fondò e presiedette un’azienda dedicata
alla tecnologia marina, allora unica
in Italia, la Tecnomare [v. 1971], che più tardi
crea la Thetis [v. 1991], imprese ancora operanti
con successo a Venezia nel 21° secolo.
Sempre attento agli aspetti economici ed
imprenditoriali della città, Puppi diede vita,
nel 1993, ad un comitato di artigiani e
piccole imprese nel tentativo di risolvere i
problemi di coloro che lavorano nel Centro
storico lagunare.
.Mostra del Cinema: 46. edizione (4-15
settembre), direttore Guglielmo Biraghi
(1988-91) [v. Albo d’oro pp. 730-31].
.5 ottobre: il Magistrato alle Acque presenta
il nuovo Progettone indicandolo come
Progetto preliminare di massima.
.9 novembre: a Berlino migliaia di persone
festeggiano la fine della divisione
della città. Inizia la demolizione del Muro
costruito nel 1961 e il processo di unificazione
delle due Germanie. La gioia del
crollo del Muro contagia anche i veneziani
che gioiscono come se stessero assistendo
a un vittorioso evento sportivo della propria
squadra.
.Si fonda il Consorzio Venezia Ricerche il
cui obiettivo è di fare interagire università,
enti di ricerca pubblici e privati, imprese
locali e imprese nazionali per realizzare
progetti di ricerca atti ad acquisire conoscenze
utili e innovative per la salvaguardia
della laguna di Venezia. Nel 21° sec. si
trasferisce da Rialto al Vega (Venice Gateway),
il Parco Scientifico Tecnologico di
810
Venezia sorto alla fine del Ponte della
Libertà.
.La felice intuizione di portare a conoscenza
dei lettori gli spazi veneziani non accessibili
al pubblico, ovvero i giardini privati
delle case padronali e popolari, si concretizza
nella pubblicazione Giardini Segreti
a Venezia. Testi di Cristiana Moldi Ravenna
e Trudy Sammartini, fotografie di Gianni
Berengo Gardin.
1990
.4 gennaio: quattro amici stanno cenando
in un locale vicino al Ponte delle Guglie,
nel sestiere di Cannaregio. Entrano
due banditi con pistola e fucile. Uno degli
amici, Giancarlo Millo, detto Marziano,
viene colpito più volte alla testa e muore.
Gli assassini rimangono liberi. Ma a metà
marzo due fratelli veneziani e un giovane
di Marghera spariscono. Anni dopo il bandito
Felice Maniero si pente e parla e si scoprono
i loro corpi: il Dna conferma. Erano
stati loro ad uccidere il Marziano.
.Gennaio: muore Gino Gorini (1914-90),
un pianista, un compositore, un maestro,
studente e poi insegnante al Conservatorio
Benedetto Marcello.
.6 maggio: elezioni regionali, quinta
legislatura. Per la prima volta il Consiglio
elegge come presidente una donna (11 luglio),
Amalia Sartori (Psi), che però si dimette
quasi subito. Nella nuova elezione la
spunta il suo compagno di partito, Umberto
Carraro (30 luglio) che rimane in sella
per tutta la legislatura.
.8 maggio: muore il compositore Luigi
Nono (1924-1990). Nella primavera del
1993 la sua eredità artistica verrà raccolta
dall’Archivio Luigi Nono, voluto dalla moglie
e dalla figlia sostenute da alcuni enti
pubblici e privati, perché viva la memoria
del compositore fatta di documenti, partiture,
appunti, biblioteca. Nel 21° sec. l’archivio,
definito la memoria del compositore,
si trova alla Giudecca nell’ex convento
dei santi Cosma e Damiano. Una targa
alle Zattere, al civico 1486/1487, ricorda il
«maestro di suoni e silenzi» che «in questa
casa nacque e morì». Nicola Cisternino ha
scritto la sua biografia [in Distefano e Pietragnoli
Profili vol. 4].
.44a Biennale d’Arte (27 maggio-30 settembre).
Presidente Paolo Portoghesi, segretario
Raffaello Martelli, direttore G. Carandente.
Il titolo di questa edizione è Dimensione
futuro. L’artista e lo spazio. Diverse le mostre
storiche e speciali: Ambiente Berlin;
Omaggio a Eduardo Chillida; Ubi Flux Ibi
Motus; Tre scultori scozzesi (David Mach,
Arthur Watson, Kate Whiteford); Selezione
storica francese alla Peggy Guggenheim Collection;
Paesi Africani: Nigeria, Zimbabwe;
Artisti della Fiandra a Palazzo Sagredo. Nuovo
record di paesi partecipanti: sono 49.
.Il nuovo sindaco è il democristiano Ugo
Bergamo (1990-93).
.La legge 8 giugno 1990 n. 142 «detta i
princìpi dell’ordinamento dei Comuni e
delle Province e ne determina le funzioni.
L’articolo 17 di questa legge considera «aree
metropolitane le zone comprendenti i Comuni
di Torino, Milano, Venezia, Genova,
Bologna, Firenze, Roma, Bari, Napoli e gli
altri comuni i cui insediamenti abbiano con
essi rapporti di stretta integrazione in ordine
alle attività economiche, ai servizi essenziali
alla vita sociale, nonché alle relazioni
culturali e alle caratteristiche territoriali». Si
apre per tutte queste città l’esigenza di trasformarsi
in città metropolitane, per
Venezia è la grande occasione per ricostituire
il Dogado, ma la pochezza politica e le
gelosie piccine non consentono certi voli e
nel 2005 una legge dello stato italiano fissa
nuove regole: saranno città metropolitane
soltanto Milano e Roma. Nel 2007 poi, una
nuova legge rimette in gioco Venezia metropolitana.
.12 giugno: il governo ritira la candidatura
di Venezia Expo 2000 [v. 1984].
.Andy Warhol a Palazzo Grassi.
.Mostra del Cinema: 47. edizione (4-15
settembre), direttore Guglielmo Biraghi
(1988-91) [v. Albo d’oro pp. 730-31].
.5 novembre: il cadavere di una giovane
donna viene visto galleggiare sotto il Ponte
di Rialto. Non si saprà mai il suo nome.
.25 novembre: trovano morto in acqua
un 18enne scomparso da giorni, con la faccia
distrutta dall’elica di una barca. Nessuno
saprà cosa è mai accaduto.
811
.30 novembre: la Regione Veneto affida
il disinquinamento al Consorzio Venezia
Disinquinamento.
.Il Comune lancia il concorso internazionale
per il Parco di S. Giuliano che sarà vinto
dall’équipe di Antonio Di Mambro (21 progettisti
collaborano al faraonico progetto:
10 architetti, 7 urban designer, 1 botanico, 1
ecologo-biologo, 1 chimico-geologo, 1 specialista
in strategie economico-finanziarie).
Il primo lotto dei lavori sarà inaugurato
(2003) dal presidente della commissione
europea Romano Prodi. Il parco avrà un’estensione
di 445 ettari, lo attraverseranno 4
corsi d’acqua per una lunghezza di 13,9
chilometri, ci saranno 15 chilometri di piste
ciclabili, 590 posti barca, 6175 posti auto, 15
ponti, 13 postazioni di bird watching, 6 fermate
dei mezzi pubblici. Nel dicembre del
2006 la Supernova pubblicherà il libro di
Giannandrea Mencini dal titolo Storia di un
parco che non c’è.
.Si vara la legge che prevede l’istituzione
delle Città Metropolitane per una decina di
zone urbane, Venezia inclusa, per la quale si
può prevedere un’area che, quanto meno,
potrebbe includere tutto il territorio lagunare,
composto da isole, spazi di acque, zone
litoranee e di terraferma [v. 1999].
.Anche a Venezia, dopo Milano, Torino e
Genova, nasce la Fondazione Eni Enrico Mattei.
.Porto Marghera ospita 303 aziende, un
tetto che non sarà più raggiunto. Grazie alle
pressioni di varie associazioni finalmente
viene abrogato l’art. 15, terzo comma,
delle «Norme tecniche di attuazione del
Piano Regolatore di Venezia», che permetteva
agli industriali di scaricare liberamente
nell’aria e nelle acque sostanze velenose.
.La Facoltà di Chimica Industriale si trasforma
in Facoltà di Scienze Matematiche,
Fisiche e Naturali con sede a S. Marta. Nasce
così un altro polo di studi che collabora
attivamente con i vari centri di ricerca
sorti recentemente a Venezia e dedicati in
maniera diretta o indiretta alla salvaguardia
della città. La Facoltà è articolata nei 6
Corsi di Laurea triennale in Chimica, Chimica
Industriale, Informatica, Scienze Ambientali,
Scienze e Tecnologie per la Conservazione
e il Restauro, Scienze e Tecnologie
dei Materiali e nei corrispettivi sei
Corsi di Laurea biennale Specialistica,
oltre ai Corsi di Dottorato di Ricerca in
Scienze Chimiche, Scienze Ambientali ed
Informatica.
.In Salizada S. Pantalon, al civico 102,
una targa fatta porre dal Comune ricorda il
poeta Ugo Fasolo (1905-1980) «che in questa
casa visse» dal 1944.
.Nasce a Venezia una nuova casa editrice,
Supernova Edizioni srl, con sede al Lido.
1991
.14 febbraio: nevica.
.I Celti, grande mostra a Palazzo Grassi.
2200 opere da oltre 200 musei di 24 paesi
diversi e 800 mila visitatori (24 marzo-8
dicembre).
.4 maggio: presentato il progetto Aida
(Arresto e inversione del degrado ambientale)
elaborato da Comune, Magistrato alle
Acque e Consorzio Venezia Nuova.
.Per il settore Teatro della Biennale, il
direttore Carmelo Bene propone La classe
morta, seduta drammatica di Tadeus Kantor,
mentre a Ca’ Corner della Regina, sede
dell’Asac, vengono realizzate due mostre:
una sullo stesso Kantor con materiali scenici,
costumi, macchine e oggetti, l’altra su
quattro maestri della grafica contemporanea
(Friedländer, Goetz, Hayter, Vedova).
La rassegna ha il titolo Progetto Kantor (1°-
31 luglio).
812
.Mostra del Cinema: 48. edizione (3-14 settembre),
direttore Guglielmo Biraghi (1988-
91). Le strutture della Mostra sono insufficienti
e così di fronte al crescente numero di
spettatori si decide di realizzare il PalaGalileo
(dalle Industrie Ottiche Galileo che finanziano
la sua costruzione) sul sito dell’Arena
[v. Albo d’oro pp. 730-31].
.Quinta Mostra Internazionale di Architettura
(8 settembre-6 ottobre), direttore
Francesco Dal Co. Si realizzano esposizioni
ai Giardini di Castello (tra cui Quaranta
architetti per gli anni ‘90 e Il Nuovo Padiglione
del Libro progettato da James
Stirling) e alle Corderie dell’Arsenale (The
Venice Prize, 43 Scuole di Architettura a
Confronto, e il Concorso Internazionale per il
Nuovo Palazzo del Cinema al Lido di Venezia).
.9 ottobre: il Magistrato alle Acque presenta
il progetto Mo.S.E. [v. 1988] nella forma
di progetto di massima e un progetto
di allontanamento dalla laguna del traffico
dei petroli steso dal Consorzio Venezia
Nuova.
.Per il settore Musica della Biennale il
direttore Sylvano Bussotti propone la rassegna
intitolata Sestina musicale novantuno
(19-24 ottobre).
.27 ottobre: due buranelle scompaiono.
Il fatto diventa un caso nazionale, ma le ragazze
non verranno mai più ritrovate.
.La Legge 8 novembre 1991 n. 360
finanzia la realizzazione di interventi urgenti
per Chioggia, ma soprattutto la salvaguardia
e il recupero architettonico, urbanistico,
ambientale e socio-economico
di Venezia.
.Dicembre: per combattere il moto ondoso,
il Comune emana l’ordinanza della
Regolamentazione del traffico acqueo nei rii e
canali di Venezia e istituisce i ‘percorsi blu’
nell’area centrale del Centro storico, transitabili
solo con barche a remi, stabilendo,
inoltre, gli orari di transito in Canal Grande
per tutta una serie di barche, nonché
limiti di velocità differenziati per tipo di
natante e per zone attraversate (11, 7 e 5
Km/h). Un successivo regolamento sarà
emanato nel 1994.
.Per iniziativa della Tecnomare [v. 1971]
nasce il Consorzio Thetis per lo sviluppo di
tecnologie e la fornitura di progetti nel settore
marino e costiero. Vi concorrono aziende
industriali e istituti di ricerca. Nel 1992
l’Unione Europea elargisce un finanziamento
al quale segue il contributo finanziario
della Regione Veneto e del Comune di
Venezia. Nel 1996, completato l’iter burocratico,
cominciano i lavori per l’insediamento.
In 14 mesi il Centro è completato e inaugurato
(3 marzo 1997): una affascinante struttura
moderna inserita in un ambiente antico
come l’Arsenale. Thetis ha assunto la forma
di società per azioni, si occupa di ingegneria
ambientale, e impiega una quarantina di
tecnici altamente specializzati.
.A Maastricht (Paesi Bassi) i 12 paesi della
Comunità Europea fissano le basi per
l’unione monetaria e politica e decidono il
cambio del nome da Cee [v. 1957] a Ue
(Unione Europea). Poi (7 febbraio 1992)
sottoscrivono l’apposito Trattato che entrerà
in vigore il 1° novembre 1993 e la Cee
diventa ufficialmente Unione Europea.
.Il Consiglio comunale di Venezia adotta
lo Statuto del Comune di Venezia con le
deliberazioni del 7 giugno e del 21 ottobre
e lo pubblica nel Bollettino ufficiale il 20
dicembre. La città di Venezia è tra le prime
in Italia a dotarsi di un simile strumento.
All’articolo 3 si precisa che il gonfalone di
Venezia e il simbolo del Leone di San Marco
rappresentano la comunità.
.In occasione della costruzione della nuova
Stazione Marittima per l’aumentato traffico
passeggeri, si sottopone la Cappella Stella
Maris, allestita all’interno di un magazzino
del porto, a restauro ed ampliamento.
1992
.5 febbraio: lo Stato emana la Legge 5
febbraio 1992 n. 139 (terza legge speciale
dopo l’alluvione [v. 1973 e 1984], ma in effetti
settima [e ultima], partendo dal 1807),
riguardante interventi per la salvaguardia
di Venezia e della sua laguna. Per accelerare
l’erogazione dei fondi si introduce la formula
dei mutui al posto delle erogazioni
dirette dello Stato: gli enti assegnatari pos-
813
sono contrarre dei mutui per la somma loro
assegnata. Questa legge riprende il criterio
di interventi per insulae, già introdotto nel
1984 dalla legge speciale n. 798. Insula è un
antico termine latino che indica una porzione
di territorio urbano autonoma e circoscritta
dalle acque: il sistema di difesa locale
detto delle insulae è rappresentato «dalla
realizzazione di strutture perimetrali a
quota più elevata di quella delle aree interne
e idonee a garantire un sufficiente grado
di impermeabilizzazione tra area protetta
ed esterno, impedendo sia gli allagamenti a
sormonto che quelli dovuti a filtrazioni e
sifonamento. Qualora il territorio da proteggere
risulti, inoltre, attraversato da canali
che, in situazioni di normale livello delle
acque, devono rimanere agibili e comunicanti
con l’esterno, si rende necessaria l’installazione
di paratoie mobili a chiusura
degli imbocchi degli stessi che, in caso di
eventi di alta marea, completino la difesa
perimetrale.» [Insula. Quaderni, maggio
2003, 43]. Un’insula completa di paratoie è
per esempio quella realizzata a Malamocco
tra il 1988 e il 1993, la quale garantisce una
difesa dell’abitato fino a un livello di marea
di +163 cm con riferimento allo zero mareografico
rilevato presso la stazione di Punta
della Salute (questa stazione registra i dati
del mareografo ubicato dal lato del Canale
della Giudecca e denominato Vecchio mareografo
per distinguerlo dal Nuovo mareografo,
costruito nel 2001 e ubicato a pochi metri di
distanza, ma dal lato del Canal Grande).
Nel Centro storico sono individuate 39 insulae,
escludendo le aree del Tronchetto,
della Marittima, della Stazione ferroviaria e
dell’isola di S. Giorgio.
San Marco: S.M. Zobenigo, S. Marco, S. Stefano,
S. Luca, S. Salvador.
Cannaregio: S. Canciano, Ghetto-Chioverete,
S. Felice/SS. Apostoli, Maddalena/S. Fosca,
S. Alvise, S. Marcuola, S. Giobbe, S. Geremia,
S. Girolamo.
Castello: S.M. Formosa, S. Zaccaria, S. Francesco
della Vigna, S. Martino, Campo Ruga/S.
Giuseppe, S. Giovanni in Bragora, SS. Giovanni
e Paolo, S. Pietro, S. Elena.
S. Polo: Frari, S. Cassiano, Rialto.
S. Croce: S.M. Mater Domini, S.M. Maggiore,
S. Simeon, S. Giacomo da l’Orio, Tolentini.
Dorsoduro: Angelo Raffaele, S. Trovaso, S. Vio,
S. Pantalon, S.M. del Carmine, S. Marta.
Giudecca: Sacca Fisola, S. Eufemia, Redentore.
Si comincia con l’insula di S.M. Zobenigo
(1994) e i lavori vengono appaltati direttamente
dal Comune, che alla fine dell’intervento
(1997) capisce che per uno scavo sistematico
dei rii, per gestire il Progetto integrato
rii [V. 1994] deve trovare un soggetto
operativo specifico, una società ad hoc. Si
costituisce quindi Insula Spa (luglio 1997)
che acquisisce l’appalto di tutti i recuperi
delle insulae del Centro storico e altri interventi
nelle isole maggiori, e comincia subito
(ottobre) a lavorare per completare dei
lavori iniziati dal Comune, uno nell’insula
del Ghetto (febbraio 1997-giugno 1999), un
altro nell’insula di S.M. Formosa (aprile
1997-novembe 2002) e un altro ancora a
Murano nell’insula di Navagero (aprile
1997-novembre 1999). Si continua con l’insula
dei Frari (settembre 1997-maggio 2000)
e tutte le altre (i lavori sono ancora in corso).
Insula Spa, sorta sulle indicazione della
legge n. 142 del 1990, è una società a capitale
misto: 52% Comune di Venezia; 12%
ciascuno Aspiv (poi Vesta), Ismes (poi
Enel.Hydro), Italgas e Telecom Italia.
.Febbraio: inizia il dibattito sulla metropolitana
sub-lagunare.
.Leonardo & Venezia (disegni) a Palazzo
Grassi (23 marzo-5 luglio).
.5 aprile: elezioni politiche. Nel 1991,
intanto, il Partito Comunista Italiano, messi
in crisi i valori del comunismo dopo la
caduta del muro di Berlino [v. 1989], ha
optato per il campo di valori del socialismo
democratico, cambiando denominazione in
Partito democratico della sinistra. Una
parte del vecchio Pci rigetta questa svolta e
dà vita a Rifondazione comunista.
Notevole anche l’affermazione della Lega
Nord, che ottiene molti voti precedentemente
appannaggio della Dc che in questa
consultazione ottiene il suo minimo storico
e per la prima volta non supera il 30% dei
consensi (né alla Camera né al Senato).
La formazione di una maggioranza parlamentare
sarà difficile da ottenere e la vicenda
di Tangentopoli, scoppiata il 17 febbraio
814
precedente, porterà alla fine della legislatura
dopo solo due anni. I primi quattro partiti
sono la Dc (29,66%), il Pci (16,11%), il Psi
(13,62%) e la Lega (8,65%).
.18 agosto: il presidente della Repubblica
italiana emana l’ordinanza n. 10.806
che disciplina il moto ondoso a Venezia per
cui bisogna ricordarsi di stare a debita
distanza delle briccole e quindi non ormeggiarsi
alle stesse, non è consentita la navigazione
in zone a basso fondale, bisogna
moderare la velocità in presenza di piccoli
natanti e in prossimità di terre emerse. La
velocità massima consentita in laguna è di
20 kmh, ma in molti canali deve essere
ridotta a 8 kmh e addirittura a 5 per esempio
nel rio interno di Torcello e adiacenze.
Naturalmente il limite di velocità non è
vincolante per i natanti delle forze dell’ordine,
dei VV.FF e dei mezzi di pronto soccorso
con sirena inserita.
.Mostra del Cinema: 49. edizione 1-12 settembre),
direttore Gillo Pontecorvo (1992-
96). Cade il 60° anniversario della Mostra,
celebrato con una retrospettiva (Venezia
1932 – Il cinema diventa arte) [v. Albo d’oro
pp. 730-31].
.5 dicembre: un frammento osseo delle
reliquie conservate nella Chiesa di S. Nicolò
al Lido di Venezia viene donato alla Chiesa
di S. Maria Assunta di Codissago e ricevuto
con grande festa dall’associazione Zattieri
del Piave continuatori nella memoria dell’antica
arte di portare le zattere a Venezia
che poi disfatte erano utilizzate per il fabbisogno
della città lagunare, specialmente
per la carpenteria navale.
.In vista del centenario della Biennale, si
svolgono a Roma e a Venezia due convegni
per analizzare le prospettive di riforma dell’Ente.
Nominati i curatori di settore: Achille
Bonito Oliva per le Arti Visive, Gillo Pontecorvo
per il Cinema, Mario Messinis per
la Musica.
.Architettura e spazio sacro nella modernità
agli antichi Granai alla Giudecca.
.Grande mostra dedicata ad Antonio
Canova al Correr.
.Il critico inglese Tony Tanner pubblica il
libro Venice Desired (Convergences: Inventories
of the Present).
.Il Comune fa porre una targa al 17/26
di Fondamenta dei Vetrai a Murano, per
ricordare lo scultore Napoleone Martinuzzi
(1892-1977) che qui era nato.
.La Telecom estende a gran parte della
città il cablaggio con fibre ottiche nell’ambito
del ‘progetto Socrate’, ovvero un progetto
di costruzione di una rete a larga
banda a copertura nazionale destinata a
raggiungere le abitazioni di tutta la popolazione
italiana. Il progetto sarà poi abbandonato
(1997) per i costi troppo elevati.
.L’acqua più alta registrata quest’anno è
di 140 centimetri.
1993
.12 marzo: trovata morta nella sua casa a
Marghera la convivente dell’uomo assassinato
al ristorante il 4 gennaio 1990. Forse
uccisa da un’iniezione letale. Su questa
morte cala subito l’oblio.
.Mostra su Marcel Duchamp a Palazzo
Grassi (4 aprile-18 luglio).
.Maggio: editata da Supernova nasce
Nexus, la rivista di «comunicazione, cultura
e attualità nella città metropolitana di
Venezia» (‘città metropolitana’ in senso
provocatorio e augurale visto che la legge
non decolla ancora). È fondata dall’autore
di questo Atlante storico di Venezia (un siciliano
emigrato in laguna e laureatosi in
lingue a Ca’ Foscari, diventato poi direttore
editoriale della casa editrice Supernova)
assieme ad un gruppo di giovani veneziani
di valore tra cui Andrea Pagnes (vice-direttore
editoriale), Piero Viti (direttore
artistico) ed Enrico Caine (coordinamento
redazionale). Il ruolo di direttore
responsabile è affidato a Nicola Falconi.
.Festival Internazionale di Musica Contemporanea.
Il direttore Mario Messinis propone
una rassegna intitolata Con Luigi
Nono (11-20 giugno).
.La Stamperia di Venezia cessa le attività.
.Il nuovo sindaco è Massimo Cacciari
(1993-2000), che tornerà alla guida del Comune
per un secondo mandato nel 2005.
815
.45. Biennale d’Arte (14 giugno-10 ottobre).
Il nuovo presidente della Biennale è Gian
Luigi Rondi (1993-96), segretario Raffaello
Martelli, direttore Achille Bonito Oliva. La
rassegna si doveva tenere nel 1992, ma slitta
a quest’anno in modo da far coincidere la
successiva con il centenario della Biennale. Il
titolo di questa edizione è Punti cardinali dell’arte
e l’intera edizione è strutturata in mostre
speciali: Muri di carta; Passaggio ad O-
riente; La coesistenza dell’arte; Viaggio verso
Citera; Art Against AIDS; La Biennale e Venezia
per una storia del gusto (mostre a Palazzo Ducale
per la pittura e la scultura, a Ca’ Pesaro
per le arti applicate); ed altre. Nuovo record
di paesi partecipanti: sono 54.
.3 agosto: il Comune di Venezia, il Magistrato
alle Acque e la Regione Veneto firmano
l’Accordo di programma con il quale si
creano le necessarie sinergie e le singole
competenze fra i tre enti finalizzati alla
manutenzione dei rii e alla tutela e conservazione
del patrimonio edilizio. Così si
stabilisce che il Comune si occupa del Progetto
integrato rii [v. 1994] ovvero dell’escavo
a secco dei rii interni e del risanamento
delle sponde; il Magistrato alle Acque si
occupa dei grandi marginamenti lagunari,
delle sponde prospicienti il Canale della
Giudecca e il Bacino di S. Marco e delle insulae
intese come difesa locale perimetrale
dalle acque alte; la Regione si occupa di
elargire fondi per gli interventi connessi al
risanamento igienico-sanitario.
.Mostra del Cinema: 50. edizione (31 agosto-11
settembre), direttore Gillo Pontecorvo
[v. Albo d’oro pp. 730-31].
.5 settembre 1993-4 gennaio 1994: Modigliani
(disegni inediti in prima mondiale) a
Palazzo Grassi.
.8 settembre: Alessandro Di Ciò, provveditore
al Porto, già consigliere comunale,
viene ucciso con 25 coltellate dal direttore
amministrativo della Compagnia Lavoratori
Portuali, che andando in ufficio aveva letto
sul Gazzettino che la vittima aveva intenzione
di chiedere al ministero il commissariamento
della Compagnia per supposte irregolarità
contabili [Cfr. Pietragnoli 106].
.Vega (Venice Gateway), la società per la
gestione del Parco Scientifico e Tecnologico
di Venezia, inizia le attività. Istituita grazie
ad un contributo dell’unione Europea, Vega
gestisce il Parco Scientifico e Tecnologico attraverso
una collaborazione triangolare:
Comune di Venezia, Università e privati.
Primo presidente è Paolo Costa, rettore di
Ca’ Foscari. Il Parco Scientifico e Tecnologico
ha lo scopo di creare precise connessioni
tra il mondo della scienza e della ricerca
universitaria con le imprese ad avanzata
tecnologia. Il campo d’azione include l’informatica,
l’elettronica, le telecomunicazioni,
la ricerca sui materiali, le biotecnologie,
l’ambiente e il restauro e la conservazione
dei monumenti, insomma una Silicon Valley
veneziana. Nei primi cinque anni di attività
(1996-2001) s’installano nei nuovi edifici di
Marghera una quarantina di aziende per un
totale di 250 addetti (più un centinaio di
addetti nell’indotto) che occupano uno spazio
di 11,5 ettari. Entro il 2006, si prevede
l’estensione dell’area fino al bordo lagunare
(ex Agip) per raggiungere circa 25 ettari,
inclusi gli spazi pubblici (parcheggi, ecc.).
Vega diventa così la porta che la città di
Venezia apre al mondo dell’innovazione e
della ricerca scientifica a supporto di una
proiezione internazionale del modello imprenditoriale
veneto.
1994
.6 febbraio: terzo referendum sulla separazione
di Venezia da Mestre. Vincono ancora i
contrari alla separazione dopo le votazioni
del 1978 e 1989 (54,79 no contro 43,96 sì). Il
quarto si terrà nel 2003.
.26 febbraio: l’urna delle ceneri di Sir
Ashley Clarke (1903-94), già ambasciatore
britannico a Roma e amico di Firenze e di
Venezia, artefice del recupero di innumerevoli
opere d’arte ed architettoniche, viene
sepolta nel Cimitero di S. Michele, reparto
evangelico. Andrea Perego ha scritto la sua
biografia [in Distefano, L’isola della memoria].
.27-28 marzo: elezioni politiche. Si vota
in due giornate per venire incontro alle
richieste delle comunità ebraiche, che il 27
celebrano la loro Pasqua. Gli schieramenti
politici si sono modificati radicalmente a
seguito di Tangentopoli e della relativa
inchiesta giudiziaria chiamata Mani Pulite
per i gravi fatti di corruzione emersi nel
1992 e 1993. Si dice così che è finita la Prima
Repubblica e comincia la Seconda. Nel
1993, a seguito di un referendum, era stata
abrogata la legge elettorale di tipo proporzionale
vigente sin dal 1946, e questo comporta
il passaggio a un sistema maggioritario.
Alla Camera dei Deputati si stabilisce
l’elezione di 475 membri con un sistema
maggioritario uninominale (il territorio
viene suddiviso in 475 collegi elettorali, in
ciascuno dei quali risulta eletto il candidato
con il maggior numero di voti) e si favorisce
così il raggruppamento dei partiti in
coalizioni, mentre i restanti 155 membri
sono eletti secondo il metodo proporzionale
su base nazionale. Un equivalente sistema
misto maggioritario-proporzionale
viene adottato anche per il Senato della
Repubblica, i cui candidati sconfitti possono
essere recuperati su base regionale.
Vince il centro-destra e si forma il primo
governo Berlusconi.
.Architettura del Rinascimento: a Palazzo
Grassi (1° aprile-6 novembre) la più completa
mostra mai realizzata sul Rinascimento.
.Il Comune di Venezia organizza una
grande mostra dedicata a Tiepolo.
816
.La 39. edizione del Palio delle Antiche
Repubbliche Marinare si tiene quest’anno a
Venezia, che vince.
.Mostra del Cinema: 51. edizione (1-12
settembre), direttore Gillo Pontecorvo [v.
Albo d’oro pp. 730-31].
.14 ottobre: il Consiglio Superiore dei
Lavori Pubblici approva il Mo.S.E. per le
chiuse delle bocche di porto, dando il via
alla progettazione esecutiva.
.Entra in vigore il Trattato di Schengen,
che consente la circolazione in alcuni Paesi
europei senza controlli di frontiera. In Italia
nasce un nuovo partito, Forza Italia, fondato
da Silvio Berlusconi.
.Per attuare la legge regionale n. 36 del
1993, che regola i servizi di trasporto pubblico
non di linea, cioè i taxi e i lancioni
granturismo indicati come i maggiori
responsabili del moto ondoso più nocivo, il
Comune di Venezia emana un nuovo regolamento
[v. 1991].
.Si redige il Progetto generale guida per il
rinnovo della fognatura del Centro storico,
meglio noto come Progetto integrato rii
approvato il 28 luglio 1995. Il problema
fognature a Venezia è ancora irrisolto, sussistono
soprattutto gàtoli e fosse settiche e
soltanto in alcune limitate zone si trovano
le reti di tipo moderno a tubo. I gàtoli sono
dei cunicoli in pendenza sotto le calli e i
campi che confluiscono nel rio più vicino
attraverso ampi scarichi collocati sui muri
di sponda dei canali, che favoriscono l’ingresso
dell’acqua durante i flussi di marea,
il che garantisce una certa pulizia e un minimo
di disinfezione ad opera dell’acqua
salmastra. Le fosse settiche sono collocate
a monte dei gàtoli, ma molte abitazioni non
hanno neanche quelle, mentre gli esercizi
pubblici (che devono mettere in posa fosse
settiche speciali, quasi mini depuratori) sono
tenuti per legge a realizzarle. Le reti a
tubo, dotate di una pendenza motrice che
dovrebbe consentire il deflusso a gravità,
sono state realizzate nelle zone di più recente
edificazione (S. Marta, S. Elena, Giudecca,
Sacca Fisola), ma anche nelle isole
817
maggiori; sembra però che il funzionamento
di tali reti crei dei problemi (intasamenti,
odori molesti), mentre il lavaggio e
la disinfezione non è efficace come quella
più antica dei gàtoli.
.Viene emanata la nuova legislazione in
materia portuale, per cui il Porto di Venezia
si andrà rapidamente trasformando e la
Stazione Marittima di San Basilio sarà interamente
dedicata al traffico passeggeri e
crocieristico con lo spostamento del traffico
merci a Porto Marghera, per cui la nuova
mappa dei porti lagunari sarà la seguente:
Porto di San Basilio (traffico passeggeri e
crocieristico), Porto Marghera (traffico industriale
e commerciale), Porto di San Leonardo
(terminal petrolifero, v. 1996), Porto
di Chioggia (traffico commerciale e della
pesca). Alla Marittima si realizza il nuovo
terminal crocieristico, dove attraccano le
grandi navi da crociera, mentre ai traghetti
per la Grecia e la Turchia è stato riservato il
Molo di Ponente. A Santa Marta e S. Basilio
attraccano i mezzi leggeri da e per l’Istria.
.Muore Arturo Sorgato, un grande avvocato
veneziano, un maestro.
.14 maggio: il Comune approva un atto
ufficiale di gemellaggio con la città di Sarajevo
dove era scoppiata (aprile 1992) la
guerra civile. I serbi avevano cominciato le
operazioni di pulizia etnica, cacciando la popolazione
musulmana dalla Bosnia settentrionale
e orientale. Interi paesi erano stati
saccheggiati e spesso rasi al suolo per impedire
agli abitanti di ritornare e chi si
rifiutava di partire veniva ucciso. Nell’agosto
del 1992 l’Onu aveva approvato l’uso
della forza per garantire l’arrivo a destinazione
degli aiuti umanitari. Nell’agosto del
1995 la pace: il paese sarà diviso in due
entità separate: Federazione musulmanocroata
della Bosnia-Erzegovina e Repubblica
serba di Bosnia ed Erzegovina.
1995
.13 febbraio: muore a Roma il trevigiano
Bruno Visentini [v. 1977] dal 1977 presidente
della Fondazione Giorgio Cini.
.15 marzo: il Consiglio comunale dà l’avvio
al progetto dei rialzi del suolo urbano di
Venezia o meglio degli spazi e dei percorsi
pubblici a quote differenziate (valutate zona
per zona) per abbattere le acque alte. A
Venezia non è una novità, è stata una pratica
largamente seguita nel passato e la città è
stata rialzata temporalmente e spazialmente
in modo diseguale. La pratica dei rialzi,
sia delle soglie d’ingresso, sia della pavimentazione
pubblica, si nota soprattutto
nella seconda parte del 16° sec.: tra il 1490 e
la fine del Cinquecento il livello medio del
mare si alza di 1.35 m, per cui i rialzi si attestarono
sicuramente fra i 50 e i 60 cm com’è
per esempio testimoniato in modo lampante
da molti campi rialzati e in particolare
dalle Procuratie Vecchie in Piazza S. Marco
(con piano di calpestio rasente alla Piazza) o
dalla Cappella dell’Addolorata in Campo S.
Giovanni e Paolo (la cui base è assai inferiore
al piano stradale), o Campo S. Maria Formosa
(dove la vera da pozzo è senza i tre
gradini che sono visibili in un’incisione di
Domenico Lovisa). Tuttavia, rialzi precedenti
sono documentati da ricerche archeologiche
a cominciare dall’anno 1000 (la
Chiesa di S. Stin distrutta da un incendio nel
1000 è stata rifatta alzandola di 28 cm circa
e ridistrutta da un altro incendio dopo la
peste del 1631 è stata ancora rialzata di ben
tre gradini). I rialzi quindi si sono fatti in
tutte le epoche (si alzava la fondamenta o il
campo) con una impennata dalla seconda
parte del 16° fino al 21° secolo. La domanda
che tutti si fanno è: ma fino a quando
si potrà ancora alzare? Margini sembrano
non essercene più, per cui non rimane
che alzare gli edifici senza ricostruirli ex
novo come pure si faceva un tempo: si demoliva
e si ricostruiva. Oggi, nel rispetto
delle tipologie strutturali, si dovrà pensare
ad alzare, contestualmente al rialzo del suolo
urbano, anche gli edifici,
visto che per il Magistrato alle
Acque, per la Soprintendenza e
per il Comune «la fattibilità
degli interventi di rialzo interni
alle abitazioni ed esterni non
presenta difficoltà tecniche e
non è particolarmente gravosa
dal punto di vista finanziario».
L’intervento tecnico allo stato
attuale potrebbe esser quello dei
818
martinetti idraulici da inserire nelle strutture
murarie com’è stato fatto nel restauro
della casa dei sette camini oppure con «l’innalzamento
del suolo tramite inezioni di
prodotti con caratteristiche tali da ottenere,
alla profondità predeterminata, la rottura
orizzontale del terreno e la formazione di
un nuovo strato che provoca il sollevamento
della parte sovrastante» [Insula. Quaderni,
dicembre 2000, 41].
.23 aprile: elezioni regionali, sesta legislatura.
Il Consiglio elegge come presidente
(5 luglio) Amalia Sartori (Fi), che rimane
in carica per tutta la legislatura.
.La Legge 31 maggio 1995 n. 206 riguardante
interventi urgenti per il risanamento
e l’adeguamento dei sistemi di smaltimento
delle acque usate e degli impianti igienico-sanitari
dei centri storici e nelle isole di
Venezia e di Chioggia inugura la serie delle
leggi finanziarie che definiscono un contributo
per la salvaguardia della città (leggi n.
539/1995, 515/1996, 345/1997, 295/1998,
448/1998, 448/1999, 388/2000, 443/2001).
.La Biennale celebra l’edizione del centenario
e promuove manifestazioni per tutti
i settori di attività. Si inizia con il 34. Festival
Internazionale del Teatro (18 maggio-21
giugno). La direzione è affidata a Lluis Pasqual.
Segue la 46a Biennale d’Arte (11 giugno-15
ottobre), presidente G.L. Rondi, segretario
Raffaello Martelli. Il direttore è per
la prima volta uno straniero, il francese
Jean Clair che la intitola Identità-alterità.
Una breve storia del corpo umano, distribuendola
tra il Padiglione Italia, il Museo Correr
e Palazzo Grassi: la storia del corpo e del
volto umano vista attraverso il lavoro dei
massimi artisti del Novecento, con opere
provenienti dai più importanti musei del
mondo. A questa edizione partecipano 51
paesi, testimoniando ancora una volta il fascino
e il grande prestigio di cui gode in
campo internazionale la Biennale di Venezia.
Per il Festival Internazionale di Musica
Contemporanea (1-30 luglio) il direttore Mario
Messinis propone la rassegna intitolata
L’ora di là dal tempo: momenti di spiritualità
nella musica contemporanea.
.Il chioggiotto Renzo Ravagnan fonda a
Venezia l’Istituto Veneto per i Beni Culturali,
un’associazione senza fini di lucro il cui
compito è quello di fornire una formazione
professionale nel campo della conservazione
dei beni artistici, storici, architettonici e
archeologici attraverso corsi triennali (sostenuti
dalla Regione Veneto) presso la
Scuola Grande di S. Giovanni Evangelista.
.Dibattito sul progetto Agip per lo sfruttamento
dei giacimenti degli idrocarburi al
largo di Chioggia, osteggiato da ambientalisti,
Regione Veneto, Provincia e Comune di
Venezia. Il sindaco Massimo Cacciari da me
intervistato al volo mi dice di non preoccuparmi
perché le estrazioni di gas non ci saranno
mai ...
.Nella Cittadella dell’Arte, ai Giardini,
Franco Mancuso e Seok Chul Kim costruiscono
il Padiglione della Corea.
.La ITT Sheraton acquista la Ciga, che in
seguito sarà assorbita (1998) dalla Starwood
e infine dalla Westin (21° secolo).
.Il dossier di Greenpeace fa scoppiare il
caso della diossina presente nei fanghi
della laguna e negli scarichi industriali del
Petrolchimico di Porto Marghera.
.20 agosto: muore Hugo Pratt, il veneziano
del Novecento più famoso nel mondo,
nato sulla spiaggia del Lido di Ravenna nel
1927 mentre i genitori erano in vacanza.
Inizia la sua carriera di disegnatore fumettista
nel 1948 assieme ad altri coetanei, con i
quali crea il periodico Asso di Picche e subito
dopo (1948) parte per l’Argentina dove si
ferma per 13 anni, disegnando per un editore
italiano. Torna in Italia nel 1962 e si sistema
a Malamocco (ma è un giramondo, mai
fermo). Disegna per il Corriere dei Piccoli finché
dalla sua matita non uscirà (1967) Corto
Maltese, il marinaio, come lui giramondo,
che diventerà un best seller e farà la sua fortuna.
Piero Zanotto ha scritto la sua biografia
[in Distefano e Pietragnoli Profili vol. 1].
.Mostra del Cinema: 52. edizione (30 agosto-9
settembre), direttore Gillo Pontecorvo
[v. Albo d’oro pp. 730-31].
.9 novembre: dopo nove anni di lavoro,
la Regione approva il Palav (Piano d’area
per la laguna di Venezia), che rappresenta
la posa del primo mattone della città metropolitana,
ma all’inizio del 21° sec. non
risulta ancora realizzato.
819
.2 dicembre: accidentale sversamento di
petrolio greggio in laguna a causa della foratura
dell’oleodotto a Porto San Leonardo,
terminale petrolifero, dove le navi cisterna si
ormeggiano ad un pontile attrezzato con impianti
che trasportano il petrolio ai depositi
di Marghera. Il Consiglio comunale voterà
un ordine del giorno per l’allontanamento
del traffico petrolifero dalla laguna e per una
riqualificazione dell’industria chimica a Porto
Marghera.
.Dicembre: si fonda la Viu (Venice International
University), un consorzio di università
con sede nell’isola di S. Servolo. È un
centro internazionale d’istruzione superiore
e di ricerca scientifica, di formazione universitaria
pre-laurea, post-laurea e permanente
che inizierà la sua attività il 23 marzo 1997. I
membri fondatori sono la Provincia di
Venezia, la Cassa di Risparmio di Venezia e
diverse università consorziate: Ca’ Foscari,
Iuav, Duke University (Durham, North Carolina,
Usa), Ludwig Maximilians Universität
di Monaco di Baviera (Germania), Universitat
Autónoma di Barcelona (Spagna),
Tel Aviv University (Israele).
.La Regione Veneto introduce la figura
del Difensore Civico (istituito con la Legge
regionale n. 28 del 1988), una sorta di interfaccia
tra la Pubblica amministrazione e il
Cittadino, a difesa di quest’ultimo per eventuali
negligenze o scorrettezze della prima.
.Il nuovo presidente della Fondazione
Giorgio Cini è il savonese Vittore Branca,
ritenuto il più grande studioso contemporaneo
del Boccaccio.
1996
.29 gennaio: brucia il Teatro La Fenice.
La città piange. Ci vorranno molti anni per
ricostruirlo com’era e dov’era [v. 2003].
.27 febbraio: un gioielliere viene legato e
bastonato a sangue con un oggetto contundente.
Muore l’indomani in ospedale. L’assassino-ladro
non si trova.
.21 aprile: elezioni politiche. I primi quatro
partiti sono: Pds (Partito Democratico
della Sinistra con il 21,1%, Fi (Forza Italia)
con il 20,6%, An (Alleanza nazionale) con il
15,7% e la Lega Nord con il 10,1%.
.I Greci in Occidente (24 marzo-7 dicembre)
a Palazzo Grassi (600 mila visitatori).
.Festival Internazionale di Musica Contemporanea
(28 agosto-29 settembre). Direttore
Mario Messinis.
.Sesta Mostra Internazionale di Architettura
(15 settembre-17 novembre) diretta da
Hans Hollein col titolo Sensori del futuro.
L’architetto come sismografo.
.29 agosto: il governo approva il disegno
di legge relativo alla Biennale di Venezia
che viene trasformata da Ente pubblico
a Società di cultura, diventando cioè un
soggetto giuridico privato completamente
nuovo. Si realizza così l’apertura della
Biennale ai privati, individuati tra soggetti
che non siano in conflitto di interessi con
i settori di attività della Biennale. I privati
potranno partecipare alla Società di cultura
fino al 40 per cento del patrimonio, ed
avere propri esponenti nel consiglio d’amministrazione.
.Mostra del Cinema: 53. edizione (28 agosto-7
settembre), direttore Gillo Pontecorvo
[v. Albo d’oro pp. 730-31].
.15 novembre: nasce The International
Venice Foundation, un’associazione no profit
che svolge attività culturali, di studio,
di ricerca per il recupero e la gestione integrata
del patrimonio museale e culturale
veneziano.
.Novembre: Paolo Costa, rettore di Ca’
Foscari, nominato Ministro ai lavori pubblici.
.Dicembre: I Merletti di Venezia in mostra
nel Museo di Palazzo Mocenigo.
.Il Comune fa porre una targa al 2243
della Corte del Teatro S. Moisè per ricordare
che nel Teatro Minerva (già Teatro S.
Moisè) «la sera del 9 luglio 1896 ebbe luogo
la prima proiezione pubblica veneziana del
cinematografo dei fratelli Lumière».
.Fallisce la gloriosa società di pallacanestro
Reyer [v. 1907] e finisce un mito. Si
ricomincia dalla serie C.
.L’Industria alimentare Cipriani viene
trasferita dalla Giudecca in terraferma.
.L’acqua più alta registrata quest’anno è
di 130 centimetri.
1997
.1° gennaio: Feliciano Benvenuti, già
rettore di Ca’ Foscari (1974-83) è il nuovo
presidente della Fondazione Giorgio Cini.
.15 marzo, ore 11.20: una nube tossica
si sprigiona dall’incendio di un essiccatoio
alla Montefibre di Porto Marghera.
Incubo a Venezia, perché secondo Greenpeace
si tratta di acrilonitrile la cui combustione
provoca una ricaduta di cianuro.
.Grande mostra a Palazzo Grassi: La pittura
fiamminga e olandese da Van Gogh, Ensor,
Magritte, Mondrian ai contemporanei (16
marzo-13 luglio).
.23 marzo: la Viu, fondata nel 1995, inizia
le attività nell’isola di S. Servolo con un
seminario internazionale, aprendo una rete
di formazione mondiale e integrando le culture
in modo da favorire l’incontro e il confronto
tra università, docenti e studenti.
.Luglio: Insula Spa, la società per la manutenzione
dei canali e delle rive, inizia le
attività per realizzare un grande intervento
di risanamento urbano e garantire un
futuro a Venezia e alle sue isole (Murano,
Burano, Pellestrina ...): escavo dei canali,
che nel corso dei decenni si sono in gran
parte interrati frenando il flusso naturale
delle maree con la loro funzione igienica
essenziale, ed asporto dei fanghi; rifacimento
delle sponde; restauro delle fondazioni
degli edifici con la sostituzione delle
murature deteriorate attraverso la delicata
tecnica dello ‘scuci e cuci’; risistemazione
dei collettori fognari; innalzamento delle
rive al fine di evitare l’acqua alta nei percorsi
viari e arrivare, dove è possibile, ad
una quota di 1,20 m sul livello medio marino;
restauro dei 364 ponti pubblici, con il
totale rifacimento delle condotte inserite
nei ponti stessi. Un lavoro gigantesco che
coinvolge gran parte della struttura viaria
della città sia acquea che pedonale.
All’inizio degli anni Novanta, Venezia versava
in uno stato di grave degrado per la
difficoltà di definire le competenze dei vari
enti coinvolti nella salvaguardia della città.
Finalmente, nel 1994, la situazione si sblocca:
si suddividono le attività di salvaguardia
tra Comune, Stato e Regione e parte il
IL MOSE: UNA CRONOLOGIA
820
1981: primo studio di fattibilità e progetto di
massima.
1989: presentazione e approvazione del progetto
preliminare di massima delle opere alle bocche
di porto.
1992: approvazione del progetto di massima da
parte del Comitato tecnico del Magistrato alle
Acque.
1994: nell'ambito della valutazione di impatto
ambientale si ricorre anche a un collegio di
esperti di livello internazionale.
1998: il collegio consegna un rapporto positivo
al governo, ma tre mesi dopo i ministri dell'ambiente
e dei beni culturali emanano un decreto
di valutazione ambientale negativa.
1999: i consigli comunali di Chioggia e di Venezia
esprimono parere favorevole al progetto.
2000, 14 luglio: il Tar del Veneto annulla il decreto
di compatibilità ambientale negativo.
2001, 6 dicembre: il Comitatone dà il via libera
al completamento della progettazione.
2002: il Consorzio Venezia Nuova consegna il
progetto definitivo del sistema, con adeguamento
del progetto delle opere mobili e introduzione
delle opere complementari e della conca
di navigazione (30 settembre). Il Cipe finanzia
l'intervento con una prima tranche di 450 milioni
di euro (29 novembre).
2003, 14 maggio: il presidente del Consiglio
Berlusconi posa la ‘prima pietra’ del Mo.S.E.
2004: Via libera della Commissione di salvaguardia
al progetto dei lavori propedeutici al
Mo.S.E. (giugno). Partono i primi scavi alle
bocche di porto (23 luglio). Gli ambientalisti
fanno una manifestazione denunciando il rischio
di cementificazione delle bocche di porto e
l'irreversibilità dell'opera (agosto).
2005: il sindaco Cacciari, in visita ai cantieri
del Mo.S.E., annuncia una riflessione pubblica
con tecnici di fama e ribadisce la necessità che
la città sia consultata (agosto). Vengono presentati
i progetti alternativi al Mo.S.E. (settembre-novembre).
2006: il Consiglio comunale chiede un'immediata
verifica sugli interventi alle bocche di
porto e di eventuali soluzioni ‘più semplici e
meno onerose’ (5 giugno). Il ministro Di Pietro,
rispondendo a un'interrogazione, boccia
sostanzialmente le opere alternative proposte
da Venezia.
821
Piano programma degli interventi integrati per
il risanamento igienico ed edilizio della città di
Venezia. Nasce subito Insula, che programma,
progetta, appalta e coordina gli interventi
integrati di risanamento igienico ed
edilizio e di difesa dalle maree medio alte.
Tra gli azionisti si contano anche le aziende
che realizzano e gestiscono le reti dei sottoservizi
(Enel, Italgas, Telecom Italia e Vesta)
coinvolte fin dall’inizio dal Comune (azionista
di maggioranza) per ridurre il disagio
e accelerare il programma degli interventi.
Con il 21° secolo e il taglio dei fondi della
legge speciale [v. 2002] si teme che non arrivino
più i soldi per ultimare il recupero.
Manutenzione a Venezia: sino alla fine della
Serenissima Repubblica (1797), la manutenzione
dei rii era stata svolta ininterrottamente.
Era poi continuata durante la prima
dominazione austriaca (1799-1805), con la
stessa prassi e quasi lo stesso ritmo della
Repubblica. I francesi (1805-15), invece,
furono scarsamente attivi e solo il ritorno
degli austriaci permise l’avvio di un vasto
programma di interventi (1818-21), improrogabile
per motivi igienico-sanitari. Con
l’annessione al Regno d’Italia i lavori di
manutenzione ripresero, ma solo nel 1892 si
ricominciò a scavare su larga scala, asportando
fango per uno spessore di un metro
circa. Gli anni successivi ai conflitti mondiali,
invece, palesarono gravi situazioni di
degrado dei rii veneziani. Dopo la prima
guerra le condizioni erano tali da rendere
necessario un intervento straordinario
dello Stato (1922–24), situazione che si presentò
anche dopo la metà degli anni Quaranta,
quando le attività di manutenzione
ripresero con maggiore intensità, grazie anche
alle risorse rese disponibili dai finanziamenti
stanziati da una legge speciale per
Venezia. Negli anni Settanta e Ottanta, gli
interventi si diradarono. Il grave ritardo nei
lavori di manutenzione era dovuto alla
scarsità delle risorse finanziarie che, indirizzate
verso la difesa degli abitati lagunari
dalle mareggiate (attraverso il rafforzamento
dei cordoni litoranei), dimenticarono di
garantire l’integrità fisica della città. L’effetto
fu di riportare le condizioni dei rii e delle
infrastrutture urbane a un livello preoccupante
di degrado igienico e funzionale. Soltanto
agli inizi degli anni Novanta tre importanti
provvedimenti permisero di superare
gli ostacoli che avevano portato a trent’anni
di mancata manutenzione: la legge
speciale per Venezia 139/92; il protocollo
d’intesa siglato l’8 aprile 1993 dal Comune
con il Ministero dell’Ambiente sulla classificazione
e sul confinamento dei fanghi;
l’accordo di programma sottoscritto dal
Magistrato alle Acque, Regione Veneto e
Comune di Venezia in data 3 agosto 1993.
Proprio in seguito alla suddivisione delle
competenze tra Stato, Regione e Comune,
nel 1994 il Comune di Venezia predispone il
Piano programma degli interventi integrati
per il risanamento igienico ed edilizio della
città di Venezia. Tale piano prevede la realizzazione
di opere e attività per un importo
totale di circa 1.213 milioni di euro da
attuare in trent’anni, tempi stimati tenendo
conto della capacità della città di Venezia di
sostenere l’impatto dei cantieri. Nel luglio
1997 l’amministrazione comunale, per imprimere
una forte accelerazione all’attuazione
del Piano programma, costituisce Insula
Spa.
.Si insedia in Arsenale il centro tecnologico
Thetis, che opera nel settore marino e
costiero e realizza prodotti e applicazioni
innovative nei campi dell’ingegneria ambientale
e civile e dei sistemi intelligenti di
trasporto [v. 1991].
.Aprile: dopo l’ultimo intervento, cioè il
restauro dell’Angelo del Campanile di S.
Marco, l’ultimo fabbro di Calle dei Fabbri,
Aldo Bertoldini, chiude l’attività.
.17 maggio: evento al Lido di Venezia, si
corre la prima tappa del Giro d'Italia. Vince
in volata Mario Cipollini.
.47a Biennale d’Arte. Il consiglio direttivo
della Biennale in attesa della riforma dell’Ente
viene rinnovato: presidente è Lino
Micciché, segretario Gianfranco Pontel, direttore
Germano Celant (teorico dell’arte povera).
La rassegna ruota intorno alla mostra
Futuro, Presente, Passato, in cui si incontrano
idealmente 3 generazioni di artisti dal 1967
al 1997. In totale, la rassegna ospita 59 paesi
partecipanti. Ci sono 3 mostre patrocinate:
L’Officina del Contemporaneo. Venezia ‘50-’60
822
a Palazzo Fortuny; Dennis Oppenheim e
Venezia-Marghera. Fotografia e trasformazioni
nella città contemporanea (nel capannone
Pilkington a Marghera). Leone d’oro alla carriera
al veneziano Emilio Vedova, presente
con una personale.
.9 maggio: otto uomini, poi conosciuti
come i Serenissimi, sequestrano il ferry boat
in servizio dal Tronchetto al Lido di Venezia
partito intorno a mezzanotte. Si fanno
sbarcare in Piazza S. Marco con un camion
blindato, salgono sul Campanile, lo occupano
ed issano il vessillo di San Marco.
Prima di mezzogiorno un blitz delle teste di
cuoio li sorprende: volevano da lassù salutare
il 12 maggio e forse protestare simbolicamente
contro Napoleone che aveva venduto
Venezia senza possederla e contro
l’Austria per ricettazione. Arrestati, processati
e condannati a varie pene, verranno
messi in libertà il 27 aprile 1998.
.12 maggio: si celebra il bicentenario
della caduta di Venezia nel cortile di Palazzo
Ducale alla presenza di molti sindaci
le cui città nel 1797 facevano parte del territorio
della Serenissima.
.21 giugno: le spoglie mortali di Iosif
Brodskij (1940-1996), premio Nobel 1987
per la Letteratura, giungono a Venezia da
New York, dove lo scrittore era morto l’anno
precedente, per essere tumulate nel Cimitero
di S. Michele, reparto evangelico.
Per Brodskij Venezia era diventata tappa
fondamentale delle sue vacanze invernali e
alla città aveva dedicato un atto d’amore
(1989), il libro Fondamenta degli Incurabili.
Danilo Reato ha scritto la sua biografia [in
Distefano, L’isola della memoria].
.Mostra del Cinema: 54. edizione (27 agosto-6
settembre), direttore Felice Laudadio
(1997-98), nuovo presidente della Biennale
Lino Miccichè [v. Albo d’oro pp. 730-31].
.Nell’ambito della Mostra del Cinema, Giovanni
Distefano e Giannantonio Paladini
presentano la loro Storia di Venezia 1797-1997,
un’opera in 3 volumi che nel bicentenario
della fine della Repubblica offre per la prima
volta la storia completa del periodo.
.22 ottobre: nasce la Fondazione Bucintoro
con sede in Pellestrina (Sestiere Scarpa
1216), che si propone di «promuovere ed
eseguire [...] la costruzione della settecentesca
nave dogale denominata Bucintoro»
[Atto notarile registrato a Chioggia il 26
ottobre 2004 al n. 1108]. Sono soci fondatori
Davino De Poli, Giovanni De Poli, Giancarlo
De Poli, Mario Bianchi, Giovanni Scarpa,
Giorgio Paternò, e Gabriele Busetto. I
De Poli versano il capitale iniziale della
Fondazione che ammonta a 30mila euro.
.9 novembre: muore Helenio Herrera
(1910-97), detto il Mago, mitico allenatore
dell’Inter negli anni Sessanta, da tempo
veneziano per scelta. Le sue ceneri vengono
tumulate in una parete interna del reparto
evangelico. Fiora Gandolfi ha scritto
la sua biografia [in Distefano, L’isola della
memoria].
.Allo scopo di ravvivare la circolazione
idrica si riapre il Rio Terà de la Crea (interrato
nel 1834) che ora sbocca di nuovo nel
Canale di Cannaregio. Questo esperimento
di riapertura di un rio già interrato potrebbe
far nascere una stagione di inversione di
tendenza dopo quella brutta di interramenti
e sventramenti dell’Ottocento, ma non
sarà ripetuto altrove per la reazione negativa
dei residenti.
1998
.23 gennaio: si riforma La Biennale di
Venezia che viene trasformata da ente autonomo
in Società di cultura ‘La Biennale di
Venezia’ a seguito del disegno di legge del
28 agosto 1996, per cui i privati vi possono
partecipare fino al 40 per cento del patrimonio.
I settori di attività diventano 6 (architettura,
arti visive, cinema, musica, teatro,
e ora anche danza). Il CdA della Biennale,
che rimane in carica quattro anni, è
823
composto dal presidente (nominato dal
ministro dei Beni culturali), dal sindaco e
da tre membri indicati rispettivamente
dalla Regione Veneto, dal Consiglio Provinciale,
e dai privati. Le nomine in aprile:
presidente Paolo Baratta per il quadriennio
1998-2002, i direttori sono Alberto Barbera
(Cinema), Giorgio Barberio Corsetti
(Teatro), Bruno Canino (Musica), Carolyn
Carlson (Danza), Massimiliano Fuksas
(Architettura), Gianfranco Pontel (Asac) e
Harald Szeemann (Arti visive).
Nel 21° sec. la Biennale di Venezia, che
sarà ancora un punto di riferimento per
l’arte contemporanea internazionale, luogo
di incontro di artisti, galleristi, collezionisti,
operatori culturali, critici e storici
dell’arte provenienti da tutto il mondo, ed
uno degli appuntamenti più eccitanti,
curiosi e stimolanti, non si proporrà più
soltanto come grande centro espositivo,
ma anche come laboratorio di formazione
e di produzione artistica, sviluppando programmi
di attività permanenti e recuperando
spazi storici prestigiosi per le attività
artistiche di spettacolo come sarà fatto
per esempio con il Teatro Verde della Fondazione
Cini sorto nel 1951 nell’isola di S.
Giorgio (capace di 1300 posti), o con la
creazione del Teatro Piccolo Arsenale nella
ex sede del Cinema Arsenale (328 posti), o,
all’interno dell’Arsenale, recuperando come
spazi espositivi per le arti visive le Corderie,
le Gaggiandre, le Artiglierie e le Tese
delle Vergini (500 posti), mentre al Lido di
Venezia è stata restaurata, per le necessità
della Mostra del Cinema, la Sala Perla (600
posti) e allestita la struttura mobile del
PalaBNL (1700 posti).
.29 gennaio: un decreto legislativo istituisce
il settore Danza come settore autonomo
della Biennale. Prima di adesso, gli
spettacoli di danza erano occasionalmente
integrati al programma del settore Musica.
La Direzione per il quadriennio 1999-2002 è
assegnata a Carolyn Carlson, danzatrice e
coreografa statunitense.
.20 febbraio: si inaugura a Ca’ Rezzonico
la mostra intitolata La porcellana di Venezia
nel ‘700 (febbraio-maggio). In esposizione
200 pezzi, tra i più preziosi e raffinati,
per raccontare la storia di tre imprenditori
(Vezzi, Hewelcke, Cozzi). Il segreto
della fabbricazione della porcellana, scoperta
nel 1710 da Friederich Bottger, alchimista
tedesco, era stato portato a Venezia
nel 1720 da un suo collaboratore, Christopher
Conrad Hunger, chiamato da Giovanni
Vezzi, che apre un laboratorio poi
chiuso nel 1727. Per anni i clienti veneziani
si devono quindi rivolgere alla fabbrica
tedesca di Meissen (vicino a Dresda), finché
nel 1761 un mercante sassone, Nathaniel
Friederich Hewelcke, non si trasferisce
in laguna rimanendovi per due anni e
rilanciando l’interesse per la porcellana
creata a Venezia. A raccogliere il testimone
è Geminiano Cozzi, un imprenditore di
origine modenese, socio e finanziatore di
Hewelcke, che continua l’attività sino alla
fine della Repubblica.
.Il Venezia calcio [v. 1907] si classifica al
secondo posto nel torneo di serie B e acquisisce
il diritto di partecipare al campionato
di serie A nella stagione 1998-1999, dopo 31
anni di attesa.
.15 agosto: muore la pittrice mantovana
Bruna Gasparini (1913-1998) arrivata in laguna
ventenne. Marina Pellanda ha scritto
la sua biografia [in Distefano e Pietragnoli
Profili vol. 4].
.Mostra del Cinema: 55. edizione (3-13
settembre). Il direttore è Felice Laudadio
(1997-98), mentre il nuovo presidente della
Biennale è Paolo Baratta (1998-2002), segretario
Gianfranco Pontel. Da quest’anno, per
premiare un attore o un’attrice emergenti,
si assegna il Premio Marcello Mastroianni,
istituito in onore del grande attore scomparso
alla fine del 1996. Il premio si accosta
dunque alla Coppa Volpi per la migliore interpretazione
maschile e femminile [v. Albo
d’oro pp. 730-31].
.21 ottobre: viene sottoscritto a Roma
l’Accordo di programma per la chimica di
Porto Marghera dopo che il 9 marzo era stato
firmato presso la Regione Veneto un
protocollo d’intesa per il risanamento, disinquinamento
e rilancio di Porto Marghera.
L’accordo, dettato dalla crisi dell’industria
di base e del settore chimico nonché
dal ridimensionamento del ruolo pubblico
824
delle ‘partecipazioni statali’ e dalla questione
ambientale legata indissolubilmente
all’alluvione del 4 novembre 1966, prevede
la salvaguardia dei livelli occupazionali,
che non saranno per niente salvaguardati
(passando dai 35mila occupati della metà
degli anni ‘60 a 15mila inizio 21° sec.), e la
riconversione dell’area industriale finalizzata
al recupero ambientale e allo sviluppo
sostenibile. L’accordo approvato il 12 febbraio
1999 prevede lo stanziamento per le
società private operanti a Marghera di 710
milioni di euro da impiegare nell’innovazione
tecnologica, nella messa in sicurezza
degli impianti chimici, nello scavo dei canali
portuali e nello smaltimento dei relativi
fanghi, nonché alla bonifica del territorio.
Marghera, punto chiave della chimica
italiana, patrimonio da qualificare e orientare
verso linee rigorose e innovative nel
rispetto dell’ambiente, diventa così un caso
pilota di «area ecologicamente attrezzata».
Con la firma dell’accordo e l’avvio
delle procedure di intervento l’immagine
ambientalmente negativa di Porto Marghera
verrà lentamente, ma decisamente
capovolta grazie ad una serie di azioni
contenute nella variante al PRG per Porto
Marghera: bonifiche, creazione del Parco
Scientifico e Tecnologico, creazione del
Parco di S. Giuliano e di alcune barriere
verdi tra città e polo industriale, recupero
del tratto terminale del Naviglio del Brenta,
da Malcontenta a Fusina, con ripristino
dell’asta canalizia che storicamente collegava
Venezia e Padova attraverso un paesaggio
agrario e monumentale unico in
Europa.
.Si fonda il Corila (Consorzio per la Ricerca
sulla Laguna) per iniziativa del Comitatone
[v. 1984], costituito dal Cnr e dalle
università di Venezia (Ca’ Foscari e Iuav) e
di Padova «con lo scopo di porre a disposizione
delle amministrazioni che operano
sul territorio veneziano tutte le informazioni
e i dati scientifici del sistema fisico,
territoriale, ambientale, economico e sociale
della laguna e degli insediamenti lagunari,
di elaborare e gestire in modo integrato
le informazioni e i dati raccolti [...],
di svolgere progetti scientifici» [Insula.
Quaderni, maggio 2003, 91].
.Piero Bevilacqua pubblica Venezia e le
acque, un saggio in cui traccia la storia
della sfida tra la natura e gli uomini. Il continuo
lavorio sulle acque lagunari, egli
scrive, è l’esempio «di un buon governo
durato per un grande numero di secoli e
capace di conservare un habitat delicato e
vulnerabile con il consenso e il concorso
dell’universalità dei cittadini. Quale precoce
modernità, politica e culturale, c’è in
questa storia della Repubblica di Venezia,
che non ha eguale nell’Occidente moderno!»
[Salvadori 25].
.L’Associazione Culturale Vortice, attiva
da quest’anno e interessata soprattutto all’ambito
musicale, fonda il Teatro Fondamenta
Nuove, che può ospitare fino a 200
spettatori, situato proprio al termine delle
Fondamente Nove, di fronte a S. Michele.
Costruite e selciate nel 1589, le Fondamente
Nove costeggiano buona parte dell’estremità
nord della città, che si affaccia sulla
laguna verso il Cimitero. Nel 1767 furono
completamente restaurate, dopo la bufera
del 20 dicembre 1766 che le aveva danneggiate,
e per questo furono chiamate Nuove.
.Si costruisce il Ponte de la Crea sul Rio
de la Crea: l’ultimo ponte realizzato a Venezia
prima di essere scalzato in questo
ruolo da quello di Calatrava ...
1999
.Il Cavallino si stacca dal Comune di
Venezia e rifonda la Municipalità [v. 1883].
.Gennaio: il Comune di Venezia presenta
un progetto di legge per la Città Metropolitana.
La proposta di una Città Metropolitana,
che includesse tutti i Comuni della gronda
lagunare, era già stata avanzata alla fine
degli anni Sessanta dal più noto amministrativista
veneziano, Feliciano Benvenuti.
Massimo Cacciari, sindaco della città, afferma
che «Venezia è fisicamente e naturalmente
più predisposta all’autonomia di
altri territori ... La laguna è insieme un
grande problema e una grande risorsa della
città». Nella realizzazione di questo progetto
si propone nel contempo una suddivisione
dell’attuale territorio del Comune di Venezia
in cinque comuni autonomi, tre in ter-
825
raferma (Mestre, Marghera, Favaro) e due
in zona lagunare (il Centro storico e le
isole). In tal modo potrebbero venir soddisfatte
quelle esigenze di autonomia gestionale
che in un territorio così frazionato si
sono più volte manifestate. Si tratterebbe, in
un certo modo, di ritornare a quelle autonomie
amministrative che esistevano sino agli
anni Venti, istituendo però una precisa unità
sovracomunale responsabile della salvaguardia
della laguna, dei trasporti e dei servizi
più importanti per uno sviluppo integrato
e compatibile del territorio. Un compito
la cui attuazione passa ora alle nuove
amministrazioni del Comune e della Regione.
Nel gennaio del 2007 il governo italiano,
dopo averne bloccato l’iter, torna a
dare via libera alle aree metropolitane in
precedenza selezionate, Venezia inclusa ...
.Per la prima volta la Biennale si dedica
contemporanemante al teatro, alla musica e
alla danza. Parte così il nuovo settore organizzativo
per le attività di spettacolo dal
vivo: DMT (Danza Musica Teatro), con una
Biennale Musica (direttore Bruno Canino,
curatore delle attività permanenti Michele
Dall’Ongaro), una Biennale Teatro (direttore
Giorgio Barberio Corsetti), una Biennale
Danza (direttore Carolyn Carlson, assistente
alla direzione Gianni De Luigi). La prima
a partire è la 48a Biennale d’Arte di cui è
coordinatore generale Massimo Coda. Il
nuovo direttore è lo svizzero Harald Szeemann,
che con Bonito Oliva aveva organizzato
Aperto 80, dedicando per la prima
volta una mostra specifica alle nuove generazioni;
adesso introduce con dAPERtutto il
superamento di ogni separazione tra artisti
affermati e giovani, mentre nessuno stile ha
più il sopravvento sull’altro. Altro merito
di Szeemann è quello di recuperare gli spazi
storici dell’Arsenale da utilizzare come
spazi espositivi in cui può estendersi la
mostra centrale prima tradizionalmente
limitata al Padiglione Italia dei Giardini e
alle sedi nazionali della Cittadella dell’Arte.
La mostra patrocinata si tiene alla
Fondazione Bevilacqua La Masa ed è intitolata
Basquiat a Venezia. Il settore Musica
propone 21 concerti dal 20 al 24 luglio. Il 30
luglio viene riaperto il Teatro Verde con Parabola
di Carolyn Carlson e dal 28 settembre
al 30 ottobre il settore Danza propone
13 spettacoli. Poi, dal 26 agosto al 10 ottobre
il settore Teatro propone 14 spettacoli.
Dal 1° all’11 settembre, infine, si svolge la
56. Mostra del Cinema. Per accogliere più
spettatori si realizza il PalaBNL, una tensostruttura
che verrà alzata ogni anno sul vicino
campo da rugby delle Quattro Fontane.
Da quest’anno la Mostra usufruisce
anche dell’uso del Palazzo del Casinò [v.
Albo d’oro pp. 730-31].
.Marzo: il Magistrato alle Acque stipula
una convenzione con lo Iuav attraverso il
suo concessionario Consorzio Venezia Nuova
per lo svolgimento di una ricerca volta a
definire l’impatto architettonico e ambientale
di un eventuale sollevamento da 100 a
120 cm di rive e pavimentazioni pubbliche
in alcune aree del Centro storico.
.Si tiene la prima Regata delle Donne con
un percorso dietro la Giudecca. La manifestazione
diventerà un appuntamento annuale
tradizionale.
.La 44. edizione del Palio delle Antiche
Repubbliche Marinare si tiene quest’anno a
Venezia, che vince.
.Mostra Il Rinascimento a Venezia e la Pittura
del Nord a Palazzo Grassi.
.Mostra Emblemi d’arte da Boccioni a Tancredi
per celebrare i 100 anni della Fondazione
Bevilacqua La Masa
.5 maggio: incidente al Petrolchimico.
Alle 22 fuga di ammoniaca che coinvolge il
quartiere di Malcontenta a causa di un fulmine
che ha mandato in tilt l’impianto dell'ammoniaca.
Il forte e irritante odore di
gas arriva fino al Lido da una parte e a
Mira dall’altra.
.3 giugno: si inaugura il percorso museale
che consente, acquistando un unico
biglietto, la visita di diversi musei civici e
cioè Museo Correr, Palazzo Ducale, Torre
dell’Orologio, Ca’ Rezzonico, Ca’ Pesaro,
Museo Fortuny, Museo di Palazzo Mocenigo,
Casa Goldoni, Museo di Storia Naturale,
Museo Vetrario, Museo del Merletto.
.16 luglio: muore Feliciano Benvenuti,
presidente della Fondazione Giorgio Cini.
Al suo posto (novembre) il bresciano Giovanni
Bazoli.
826
.24 dicembre: inizia il Giubileo, il papa
inaugura l’Anno Santo.
.L’Istituto Veneto di Scienze Lettere e
Arti acquista il Palazzo Franchetti sul Canal
Grande.
.Porto Marghera: da un confronto tra i
dati del 1995 relativi al settore chimico con
quelli del 1999 risulta che gli addetti sono
scesi da 14.000 (43% del totale) a soli 3.300
(26%), mentre le attività nuove, che vanno
dalla movimentazione delle merci al tessile,
raggiungono nel 1999 i 3.900 addetti
(30%), rappresentando in tal modo la realtà
produttiva più notevole, alla quale si deve
aggiungere l’industria meccanica, in particolare
la cantieristica (Finmeccanica), con il
18%. Da ricordare inoltre la presenza del
Parco Scientifico e Tecnologico, un’iniziativa
che appare avviata verso un importante
futuro per la riqualificazione, attraverso
nuove tecnologie, di tutto il settore produttivo.
Altro dato significativo è l’aumento
delle piccole imprese (fino a 50 addetti)
passate da 185 unità (2.200 addetti) nel
1995 a 255 unità (3.560 addetti) nel 1999,
mentre le maggiori aziende (oltre i 500
addetti) sono scese nello stesso periodo da
15 unità (24.800 addetti) a sole cinque unità
(4.200 addetti), una vera e propria rivoluzione
epocale per il porto in pochi anni. Il
porto commerciale, d’altra parte, che occupa
il 20% dell’area di Marghera (400 ettari
su un totale di 2.000), sta diventando uno
degli scali italiani più modernamente
attrezzati. Tra il 1995 e il 1999 il traffico
commerciale è passato da poco più di 7
milioni a 9.320mila tonnellate. Nello stesso
tempo è aumentato pure il traffico dei container,
passati da circa 128mila a 200mila
tonnellate, un aumento determinato anche
dal fatto che nella Vecon (Venice Containers
Terminal) è entrata come azionista di maggioranza
la Società Psa di Singapore, un
operatore a livello mondiale in questo settore.
Nel complesso sono entrate nel porto
di Venezia 4.426 navi nel 1999 contro le
4.356 del 1995. Per quanto riguarda l’occupazione,
nel 1995 Marghera arrivava a
32.980 addetti (massima espansione), nel
1999 ne conta circa 20.000, di cui 13.000
impiegati nella zona industriale e 6.700,
con l’indotto, nel porto commerciale. La
zona di Marghera sta dotandosi inoltre di
un efficiente sistema di connessioni stradali
(tra cui il grande ponte strallato), ferroviarie
e fluviali. Venezia è infatti il solo
grande porto italiano inserito nel sistema
idroviario padano veneto che consente di
raggiungere con chiatte importanti centri
come Ferrara, Mantova e Cremona. In
aggiunta, il vasto programma, finanziato
dallo Stato e dalle Regioni Emilia Romagna,
Lombardia e Veneto, prevede il collegamento
di Milano con il Po, oltre a quello
tra Venezia e Padova in fase di avanzata
realizzazione. Queste nuove vie fluviali
dovrebbero far diminuire l’impiego dei trasporti
stradali, i più costosi e i più inquinanti.
Il porto passeggeri, che rimane nella
zona della Marittima, dove è sempre stato,
sarà completamente ristrutturato (9.000
mq. su due piani) per creare un terminale
crocieristico e di traghetti (verso la Grecia e
il Medio Oriente) polifunzionale in previsione
del continuo aumento di questo tipo
di turismo (500.000 passeggeri nel 1999).
Gli edifici della Marittima rimasti liberi,
dopo il totale trasferimento del porto commerciale,
saranno in parte ricostruiti come
sedi universitarie per l’Istituto di
Architettura e Ca’ Foscari (Facoltà di
Lettere e di Lingue Orientali). Dopo tutto
anche l’industria culturale ha un notevole
peso economico, Venezia viene così ad
avere un suo specifico ‘porto’ universitario,
lasciando disponibili per altri usi gli edifici
precedentemente occupati.
.La Legge regionale n. 10 del 1999 introduce
una nuova procedura detta Via (valutazione
di impatto ambientale) prima di
realizzare opere fisse.
.Nasce (3 dicembre) nella sede di Palazzo
Querini Stampalia, la Biblioteca Multimediale
(poi Culture Factory), progetto
della Fondazione Eni Enrico Mattei [v.
1990]. Si tratta di un’aula informatica,
dove ogni persona può utilizzare gratuitamente
postazioni multimediali collegate
ad internet e partecipare a corsi per impa-
827
rare ad usare il PC per 12 ore al giorno, da
mezzogiorno a mezza notte, anche al
sabato e nei giorni festivi con la presenza
di un tutor informatico presente per tutto
l’orario di apertura.
.L’acqua più alta registrata quest’anno è
di 120 centimetri.
2000
.Diversi referendum sono stati tentati
dalla fine del Novecento per riuscire a
separare il diavolo e l’acqua santa, come si
diceva un tempo a proposito della terraferma
e della città storica. Referendum lanciati
nella convinzione che sia stato un errore
madornale, un tradimento dell’indole,
della tradizione e della ragione d’essere di
Venezia unire le sorti di due insediamenti
legati a elementi diversi, l’acqua e la terra,
e con interessi in gran parte opposti e contrari
nei confronti della laguna. Venezia
deve rimanere nell’isola, trovando gli spazi
del suo sviluppo in laguna, incentivando
l’inurbamento e il popolamento in primo
luogo del Centro storico e poi del Lido, di
Murano, di S. Erasmo, delle Vignole e quindi
delle altre isole, dove c’è tanto di quello
spazio da provvedere forse per un secolo
all’aumento probabile della popolazione.
I referendum sono tutti falliti. È necessario
allora formare una comune identità tra le
due realtà, quella dei veneziani di terra e di
mare, ragionando in termini di unità territoriale,
fondendole, riportando l’acqua a
Mestre e saldando i due insediamenti per il
tramite liquido, proprio come avevano
fatto gli antichi veneziani, realizzando il
Canal Salso nel 1355. Vero è che modernamente
il Ponte della Libertà ha preso il
posto di quel canale, chiuso sul finire del
Novecento, e che la vera sostanza della
città liquida odierna, fisicamente e mentalmente,
sta in quell’asta rigida che porta ai
828
quartieri residenziali e industriali di terraferma,
ma siccome questa è ostinatamente
respinta dalla grande maggioranza della
cittadinanza veneziana per la quale le vecchie
pietre dell’urbs hanno un senso e l’acqua
è un elemento di cui non si può fare a
meno, ecco allora che il ripristino di quella
via d’acqua antica potrebbe contribuire ad
unire il territorio ‘bipolare’, le due civitas,
fornire loro una duplice possibilità d’incontro:
la terra e l’acqua, il ponte e il canale.
In questo modo si avrebbe la possibilità di
scegliere: incontrarsi in un luogo inospitale
e squallido come Piazzale Roma, dove fin
dalle sue origini (1933) impera uno storico
caotico disordine, oppure alla fine di un
tranquillo e dolce viaggio in vaporetto. Di
fatto è necessario, vitale, improcrastinabile
che il vaporetto penetri a Mestre, così come
il bus transita da tempo sul ponte della
Libertà, superando la distesa d’acqua che
riflette le luci della città di terra e della città
d’acqua uniformandole nella loro complessità.
È un fatto culturale, sociale e politico.
La città di terra deve essere considerata per
quello che è, il quartiere moderno della
città, mentre la città d’acqua rappresenta il
quartiere antico denso di monumenti come
poche altre città al mondo. L’ambiente che
ciascuna di essa offre è quindi completamente
diverso, come diversa è la qualità
della vita che vi si conduce, ma entrambe
condividono un grande porto, il terzo aeroporto
italiano, un Parco Tecnologico in fortissima
crescita, attivissimi cantieri navali.
In attesa dell’apertura del Canal Salso, il
Ponte di Calatrava, elemento urbanistico e
strategico che mette in diretta comunicazione
fra di loro molte strutture a grande
scala territoriale che la città d’acqua ha disposto
o va disponendo al suo margine occidentale
quali molte sedi della Regione e
delle due Università, appare come un
segnale di vita nuova, un simbolo nuovo:
dopo lo sbilanciamento causato dall’uscita
dall’isola che ha trasferito le funzioni più
vitali della città d‘acqua verso la città di terra,
il ritorno nell’isola ha dettato nuove scelte
che tentano di ricucire i due poli al fine di
ripristinare il perduto equilibrio e favorire
il ritorno in laguna di tutte le attività compatibili
con la città.
Dopo i referendum, il destino delle due entità
urbane sembra definitivamente confermato
nell’unità amministrativata della
‘città veneziana’, che include il polo d’acqua
e quello di terra. Semmai, il problema
ancora non compiutamente risolto è quello
di realizzare la stessa unità definitiva anche
nelle conoscenze dei cittadini di entrambe
le sponde in modo che quel destino lo sentano
davvero profondamente condiviso a
vantaggio di tutti.
829
2000
.Inizia il 21° secolo. Venezia, città splendida,
ricca di fermenti culturali, ma piena
di numerosi problemi, primo fra tutti l’acqua
alta, delizia dei turisti, disperazione
dei residenti, poi l’inquinamento e la spada
di Damocle della chimica che ancora resiste
a Marghera, e la corruzione ... L’elenco
potrebbe essere lungo, ma la città è sopravvissuta
a incendi e pestilenze ... e acque alte
a cominciare dal 569, come riferisce Paolo
Diacono nella sua Historia Langobardorum
per proseguire poi negli anni 782, 840, 885,
come riportano vaghe citazioni storiche,
mentre più precisi si suppongono i riferimenti
dovuti ai cronisti che ci dicono di
acque alte memorabili registrate nel 1240 e
poi negli anni 1341, 1386, 1410, 1428, 1429,
1442, 1535, 1550, 1559, 1574, 1600, 1686,
1727, 1839. Intanto, ecco le dieci acque alte
più alte del 20° secolo:
194 cm 4 novembre 1966
166 cm 22 dicembre 1979
158 cm 1° febbraio 1986
151 cm 12 novembre 1951
147 cm 16 aprile 1936 e 16 nov. 2002
145 cm 15 ottobre 1960
144 cm 3 novembre 1968 e 6 nov. 2000
142 cm 8 dicembre 1992
140 cm 17 febbraio 1979
137 cm 31 ottobre 2004
Il principale motivo di aumento delle acque
alte eccezionali nel Novecento (soprattutto
nella seconda parte), sembra dovuto
al fenomeno della subsidenza (naturale
e/o per emungimenti di gas o acqua dal
sottosuolo) con un abbassamento complessivo
di 12 cm, mentre l’eustatismo, cioè
l’innalzamento del livello medio del mare
dovuto all’effetto serra, è stato calcolato in
11 cm, per cui (12+11) Venezia si è abbassata
di 23 cm nel solo Novecento.
.Febbraio: nevica.
.16 aprile: elezioni regionali, settima legislatura.
Il consiglio elegge come presidente
(29 maggio) Enrico Cavaliere (Lega Nord),
che rimane in carica per tutta la legislatura.
.30 aprile: si elegge con voto maggioritario
il sindaco della citta, Paolo Costa, già
ministro dei Lavori Pubblici e rettore di Ca’
Foscari.
.Settima Mostra Internazionale di Architettura
(18 giugno-29 ottobre) ai Giardini di Castello
e all’Arsenale, col titolo Less Aesthetics,
More Ethics, il che è come dire che bisogna
pensare di più alla progettualità che agli
aspetti formali. Direttore è Massimiliano
Fuksas. Dopo la mostra verrà rimosso dall’incarico
perché accusato di spendere troppi
soldi in consulenze esterne.
.20 luglio: al fine di ricordare la Shoah o
sterminio del popolo ebraico, lo stato italiano
istituisce con la legge 211 il Giorno della memoria
da celebrarsi con l’organizzazione di
cerimonie, iniziative, incontri e momenti
comuni di narrazione dei fatti e di riflessione,
in modo particolare nelle scuole di ogni
ordine e grado, su quanto è accaduto al
popolo ebraico e ai deportati militari e politici
italiani nei campi nazisti in modo da
conservare nel futuro dell’Italia la memoria
di un tragico ed oscuro periodo della storia
del nostro Paese e dell’Europa.
.1° agosto: muore Elena Bassi (1911-
2000), autorevole figura di storica dell’arte,
impostasi fin dagli esordi per le sue scelte e
posizioni controcorrente. Campi privilegiati
d’indagine il neoclassicismo (soprattutto
il mondo di Canova) e l’architettura veneziana
e veneta (da Palladio a Longhena a
Visentini, oltre al Sei-Settecento). Coniuga
a ciò l’attività didattica, la direzione dell’Accademia
di Belle Arti, l’impegno in importanti
istituzioni come l’Ateneo o l’Università
Popolare. Letizia Lanza ha scritto la
sua biografia [in Distefano e Pietragnoli
Profili vol. 7].
.Mostra del Cinema: 57. edizione (30 agosto-9
settembre), direttore Alberto Barbera
(1999-2001). Presidente della Biennale Paolo
Baratta, coordinatore generale Massimo
Coda [v. Albo d’oro pp. 730-31].
.29 ottobre: si scopre agli Alberoni tra i
massi della diga dei Murazzi lo scheletro di
una donna. Altro non si saprà.
.25 dicembre: muore Carlo della Corte
1930-2000), giornalista veneziano e romanziere.
I suoi romanzi più belli: Di alcune
comparse a Venezia (1968, vincitore del premio
internazionale Veillon), Cuore padrone
830
(1977, finalista al Campiello), Il diavolo, suppongo
(1990, finalista premio Campiello e
premio Comisso), A fuoco lento (1996).
.Inizia il restauro di Ca’ Corner della
Regina.
.Il Comune pone una lapide marmorea
all’anagrafico 4384 di Cannaregio, nei pressi
del Campo Santa Sofia, per ricordare ai
passanti della Strada Nova che lì nacque
Roberto Assagioli (1888-1974), il maestro
della psicosintesi.
.La facoltà di Economia dell’Università
di Venezia trasferisce la sua sede negli edifici
completamente ristrutturati dell’ex Macello
a S. Giobbe, costruendo inoltre sulle
macerie di alcuni fabbricati un ulteriore
edificio prospiciente la laguna e di fianco al
macello.
.Continua il lavoro organico di escavo
dei rii iniziato alla fine del Novecento. Il
primo grande escavo è del 1321, successivamente
ci furono scavi nel 17° sec. (1607,
1633, 1680), nel 18° (1720, 1790), nel 19°
(1815-25, 1840-60, 1870), nel 20° sec. (anni
‘20, ‘60 e ‘90).
.L’acqua più alta registrata quest’anno è
di 110 centimetri. È tra le più basse di tutto
il Novecento.
2001
.4 marzo: muore, forse suicida, Mario
Stefani (1938-2001), poeta veneziano molto
amato. Paolo E. Balboni ha scritto la sua
biografia [in Distefano e Pietragnoli Profili
vol. 7].
.Biennale DMT (Danza Musica Teatro)
Direttore G.B. Corsetti. Dal 5 maggio al 23
ottobre si svolgono le attività dei settori
Danza Musica Teatro: prime assolute, coproduzioni,
convegni internazionali, per
un totale di 45 spettacoli più repliche. Particolare
successo ottiene lo speciale del settore
Teatro, La pista e la scena, allestito in terraferma
al Parco della Bissuola di Mestre.
Dal 2 all’8 marzo si svolge il festival Shakespeare
& Shakespeare, un progetto interdisciplinare
che vede coinvolti tutti i settori
della Biennale in un comune omaggio all’opera
shakespeariana.
.13 maggio: elezioni politiche. Vince il centro-destra
e il leader di Forza Italia Berlusconi
forma il nuovo governo (10 giugno). I primi
quattro partiti sono Forza Italia (29,43%),
Democratici di Sinistra (16,57%), La Margherita
(14,52%) e Alleanza Nazionale (12,02%)
.23 maggio: s’inaugura, a conclusione
dei lavori di ristrutturazione, il Teatro Malibran
[v. 1678 e 1835], che era stato acquistato
dal Comune e destinato ad ospitare le
attività del Teatro La Fenice incendiato [v.
1996] fino alla sua ricostruzione, attività che
nel frattempo si sono svolte in un tendone
appositamente alzato al Tronchetto. Alla solenne
serata presenzia il presidente della
Repubblica italiana, Carlo Azeglio Ciampi.
.Il Comune di Venezia organizza una
grande mostra dedicata a Bernardo Bellotto.
È una rivelazione.
.49a Biennale d’Arte (10 giugno-4 novembre).
Presidente Paolo Baratta, coordinatore
generale Massimo Coda, direttore Harald
Szeemann, titolo della rassegna Platea dell’umanità,
ovvero un luogo, una platea dove
si guarda e si è guardati, dove il pubblico
è spettatore, ma anche protagonista. Record
di partecipazioni nazionali (65).
.Mostra del Cinema: 58. edizione (29 agosto-8
settembre), direttore Alberto Barbera
(1999-2001) [v. Albo d’oro pp. 730-31].
.Dicembre: la Legge n. 443, conosciuta
come ‘legge obiettivo’ e finalizzata al rilancio
delle grandi opere, assegna dei fondi
per il triennio 2003-2005 al Mo.S.E. Il 27
dicembre il governo italiano, sensibile alla
protesta inscenata durante la Regata storica
(settembre) con esposizione di lenzuola e
striscioni con la scritta stop al moto ondoso
nomina il sindaco Paolo Costa quale commissario
ad acta per il traffico acqueo nella laguna
di Venezia. La protesta contro il moto
ondoso è antica [v. 1881 e 1963] e l’intervento
dello Stato mira in questa fase a rendere
unitaria una gestione amministrativa che è
soggetta a competenze diverse in quanto la
laguna è amministrata dal Magistrato alle
Acque, che consegna ambiti lagunari a diversi
soggetti quali la Capitaneria di porto
e l’Autorità portuale per i canali e le zone
portuali, i Comuni di Venezia e di Chioggia
per le acque dei centri abitati, mentre anche
Provincia e Regione hanno specifiche competenze
regolamentari. Il commissario
831
Paolo Costa introdurrà i limiti di velocità e
le Ztll (zone a traffico lagunare limitato),
cioè le ‘aree blu’ dove è consentita la circolazione
soltanto alle barche a remi [v. 2002].
.8 dicembre: apre al Fontego dei Tedeschi,
grazie soprattutto all’iniziativa di Giovanni
Benzoni, il primo Salone dell’editoria
di pace. Il salone è, nel suo genere, l’unica
occasione in Italia in cui quanti si riconoscono
nel popolo della pace si danno
appuntamento per incontrarsi e riflettere. Il
salone diventa anche occasione di conferenze,
presentazioni ed eventi. Nel 2002 il
2° Salone avrà luogo nella Scuola S. Giovanni
Evangelista e al suo interno si inaugurerà
il primo Salone dell’editoria buddista ed
orientale in Italia, reso possibile dalla collaborazione
con la Fondazione Maitreya. Nel
2003 comincerà a prendere corpo il tentativo
di tematizzare e l’occasione sarà offerta
dal 40° anniversario dell’enciclica Pacem in
terris. Nel 2004 il quarto Salone ha un titolo
guida ‘addio alle armi’. Nel 2005 il salone
trova una nuova sede, la Scuola Grande S.
Rocco. Nel 2006 il Salone si scinde: una
parte degli espositori a S. Rocco e un’altra a
S. Giovanni Evangelista.
.I numeri dell’anno: la popolazione nel
Veneto assomma a 4.490.586 e nelle sette
province Venezia compare al terzo posto:
Padova 845.203, Verona 814.295, Venezia
800.307, Treviso 793.209, Vicenza 788.374,
Rovigo 240.102, Belluno 209.033. La Provincia
di Venezia conta 28.399 studenti così
suddivisi: Istituti tecnici 11.594, Istituti professionali
6.205, Licei scientifici 4.820, Licei
classici 2.487, Istituti socio-psico-pedagogici
2.018, Istituti d’arte 691, Licei artistici
691. L’Università di Venezia registra un
totale di 25.647 iscritti così articolati: Ca’
Foscari 17.513 [Economia 6.593, Lettere e
filosofia 5.278, Lingue e letterature straniere
3.977, Scienze matematiche, fisiche e
naturali 1.665], Iuav 8.134 [Architettura
7.041, Pianificazione del territorio 725,
Design e Arte 368].
Nella prima parte del Novecento la popolazione
del Centro storico è cresciuta:
1901: 146.682
1911: 154.891
1921: 159.262
1931: 163.559
1951: 174.808
Nella seconda parte del Novecento si registra
invece un progressivo calo:
1961: 137.150
1971: 108.426
1981: 93.598
1991: 76.644
2001: 65.695
In particolare gli abitanti del Centro storico
e delle isole maggiori sono così divisi:
Castello 14.213 (6.456 M e 7.757 F)
Cannaregio 18.107 (8.292 M e 9.815 F)
Dorsoduro 7.441 (3.395 M e 4.046 F)
Giudecca 4.681 (2.225 M e 2.456 F)
San Marco 4.462 (2.045 M e 2.417 F)
San Polo 5.358 (2.454 M e 2.904 F)
Santa Croce 5.842 (2.722 M e 3.120 F)
Sant’Elena 2.132 (1.000 M e 1.132 F)
Burano 3.267 (1.616 M e 1.651 F)
Murano 4.968 (2.321 M e 2.647 F)
Torcello 25 (12 M e 13 F)
Lido 15.881 (7.316 M e 8.565 F)
Malamocco 1.090 (525 M e 565 F)
Alberoni 877 (397 M e 480 F)
Totale 17.848
Pellestrina 3.095 (1.594 M e 1.501 F)
S. Pietro in Volta 1.225 (617 M e 608 F)
S.M. del Mare 151 (43 M e 108 F)
Totale 3.471
.Si completa la costruzione dell’edifico
al Blue Moon al Lido, proprio sulla spiaggia
al posto della bellissima terrazza. Progetto
di Giancarlo De Carlo.
2002
.1° gennaio: inizia l’era dell’euro. Tutti in
coda al bancomat per prendere contatto con
la nuova moneta. La lira continua a circolare,
ma soltanto fino al 28 febbraio e dopo
perderà (1° marzo) il suo corso legale.
.8 gennaio: il Comune di Venezia presenta
la Venice card, la carta per regolare i
flussi turistici e agevolare i turisti attraverso
un sistema incentivante delle prenotazioni.
832
.15 gennaio: torna la neve dopo un mese
di siccità.
.24 gennaio: il Comitato francese per la
salvaguardia di Venezia e la Fondazione
Carive acquistano la statua di Napoleone e
scoppia una grande polemica.
.1° febbraio: il corteo delle Marie apre il
Carnevale.
.Biennale DMT. La stagione dei settori
Danza Musica Teatro va dal 1° febbraio al
14 settembre. Direttore G.B. Corsetti. Intanto,
si completa il nuovo organico della Biennale:
al presidente Franco Bernabè, nominato
il 15 dicembre del 2001, sono affiancati
i componenti del CdA (marzo 2002),
cui spetta l'impostazione delle attività per
il quadriennio 2002-2005.
La rassegna del teatro si svolge dal 28 maggio
al 14 settembre.
La 59. Mostra del Cinema, diretta da Moritz
de Hadeln, si tiene dal 29 agosto all’8 settembre.
Accanto al Leone d’oro per il miglior
film e per la carriera, la Coppa Volpi per la
miglior interpretazione maschile e femminile, il
Leone d’argento per il Gran premio della Giuria
e il Premio speciale per la regia, si assegna
quest’anno il Premio San Marco al film vincitore
della sezione Controcorrente, destinata
alla presentazione di film di particolare
vitalità ed originalità, soprattutto di registi
giovani ed emergenti. Il vincitore è Vodka
Lemon di Hiner Saleem. Questa edizione
del 2002 viene organizzata un po’ in fretta,
in pochi mesi di tempo. Nonostante ciò, la
Mostra riesce a proporre un programma di
grande interesse, offrendo uno sguardo
completo sul panorama cinematografico
mondiale odierno e creando ancora una
volta un efficace mix tra autori già affermati
e giovani emergenti [v. Albo d’oro pp. 730-
31]. Presentato come evento speciale l’omaggio
alle vittime dell’attentato alle torri
gemelle di New York. È il film collettivo 11
settembre 2001 diviso in 11 episodi girati da
11 registi diversi.
.8 febbraio: si inaugura lo spazio culturale
svizzero nel cinquecentesco Palazzo
Trevisan [sestiere di Dorsoduro].
.9 febbraio: Palazzo Grassi inaugura la
mostra Da Puvis de Chavannes a Matisse.
.16 febbraio: al Teatro Malibran l’incontro
per il saluto del patriarca Marco Cè che
lascia la sede tenuta dal 1979.
.3 marzo: il nuovo patriarca di Venezia,
Angelo Scola (nominato il 5 gennaio) fa il
suo ingresso a Venezia. È nato a Malgrate
(Lecco) il 7 novembre 1941, secondogenito
di un camionista, Carlo, e di una casalinga,
Regina Colombo. Frequenta a Lecco il Liceo
classico, studia filosofia all’Università
Cattolica del Sacro Cuore, viene ordinato
sacerdote il 18 luglio 1970 e continua gli
studi teologici a Friburgo (Svizzera) fino a
conseguire il dottorato in Teologia. Diventa
vescovo di Grosseto il 20 luglio 1991. Nel
luglio del 1995 il papa Giovanni Paolo II lo
nomina rettore della Pontificia Università
Lateranense.
.4 marzo: Gianni Corradini, amministratore
delegato del Casinò, dopo una vicenda
di truffe alla sede del Casinò di Malta, che
dipende da Venezia, si dimette. Gli subentra
Armando Favaretto.
.15 marzo: muore a 91 anni Giovanni
Giupponi, detto Nino Squerario, maestro
d’ascia e re degli squeri veneziani.
.19 marzo: un’ordinanza istituisce le Ztll
(Zone a traffico lagunare limitato) e fissa il
ticket o i diritti di accesso per i bus turistici
che arrivano a Piazzale Roma e ai lancioni
che arrivano in Bacino S. Marco. I ticket
hanno lo scopo primario di regolare i flussi
e ridurre l’impatto ambientale delle masse
di visitatori, ‘monetizzando’ i costi esterni
sociali che esse provocano e il vantaggio di
procurare risorse da destinare alla manutenzione
urbana [Cfr. Insula. Quaderni,
maggio 2003, 58]. Le tariffe sono differenziate
e vanno da 100 euro al giorno (50 per
le gite scolastiche) per un pullman, mentre
ogni turista che arriva con i lancioni deve
pagare da 5 a 40 euro.
.1° aprile: il Venezia calcio retrocede in
serie B con 5 giornate d’anticipo. Il presidente
Zamparini annuncia l’addio (si dimetterà
il 25 luglio). Gli subentrerà Dal Cin,
che porterà la squadra in serie C [v. 2005].
833
.24 aprile: botte tra veneziani e ambulanti
extracomunitari in Centro storico.
.27 maggio: sit-in di gondole davanti a
Ca’ Farsetti; i gondolieri protestano per il
commercio abusivo portato avanti da un
sempre crescente numero di extracomunitari
che vendono in città senza permessi e
spesso prodotti contraffatti e soprattutto
senza alcun rispetto per le pietre della città
che è trasformata in bazar.
.29 maggio: depositate le motivazioni
della sentenza per l’incidente al Petrolchimico
del 4 maggio 1999: tre condanne.
.1° giugno: bar e negozi chiusi a S. Marco
per protestare contro il commercio abusivo.
.Giugno: si approva il progetto di difesa
dalle acque alte di Piazza S. Marco, la zona
più bassa di Venezia. Il progetto, già messo
a punto nel 1993 dal Consorzio Venezia
Nuova, prevede: il rialzo delle rive perimetrali
dal pontile di Calle Vallaresso al Ponte
del Danieli «per limitare il sormonto e nello
stesso tempo evitare la filtrazione dal sottosuolo
e il rigurgito dai tombini e cunicoli,
collegati con i canali e la laguna», dopo questo
intervento si impermeabilizzerà il selciato
«stendendo una membrana di betonite
[un composto di argilla impermeabile] e
creando al di sopra un nuovo sistema di raccolta
e smaltimento delle acque piovane»
[Insula. Quaderni, maggio 2003, 45]. Le acque
che filtrano fino allo strato impermeabile
vengono reimmesse in laguna attraverso
una stazione di sollevamento/pompaggio
da collocare ai Giardinetti Reali.
.Ottava Mostra Internazionale di Architettura
(8 settembre-3 novembre) ai Giardini
di Castello e all’Arsenale, diretta da
Deyan Sudjic, col titolo Next, cioè prossimo
futuro. Ci sono nomi famosi: Renzo
Piano, Tadeo Ando, David Chipperfield e
altri. Un omaggio particolare viene dedicato
a Carlo Scarpa nel padiglione Venezia,
dove si espongono i disegni da lui
fatti per la Biennale tra il 1948 e il 1968.
.Scoperti da un gruppo di amici di Burano,
appassionati di storia e di archeologia
locale, dei resti d’insediamento fra Mazzorbo
e l’isoletta chiamata Buel del Lovo.
Mentre pescano s’accorgono che c’è una
fetta di battigia ricoperta di cocci e macerie
varie: spostano, scavano e trovano le fondazioni
di tre pozzi interrati. Informata la
Soprintendenza, fatte opportune ricerche si
pensa trattarsi di Orocenta, un insediamento
produttivo di mugnai fino al 1400, quando
le acque della laguna si alzano e circa 60
isole lagunari, di cui si ha notizia perché
abitate nel medioevo, scompaiono. Un’altra
delle isolette scomparse è quella di S.
Marco in Bocca Lama dove è stata trovata
(2002) una galea sommersa (38 metri di
lunghezza per 5 di larghezza). Come dire, il
sommerso torna alla luce nuovamente come
per esempio la villa romana di Lio Piccolo,
che restaurata dai subacquei rimarrà
poi sotto il pelo dell’acqua ... o le tre piccole
barche per il trasporto lagunare (databili
tra il 1300 e il 1500) trovate in Canal Grande
all’altezza di Ca’ Foscari verso la metà degli
anni novanta e rimaste sepolte in attesa
di essere ripescate finanze permettendo ...
(la Soprintendenza le tiene d’occhio con
controlli periodici).
.11 luglio: si approva una modifica alla
legge costituzionale che consente il rientro
in Italia dei discendenti maschi di casa
Savoia. Entra così Emanuele Filiberto di Savoia,
il quale conserva ancora il titolo di
‘principe di Venezia’.
.15 luglio: uno spaventoso nubifragio
colpisce tutta la provincia, ingenti i danni.
.4 agosto: un tornado mette in ginocchio
tutta la provincia. Gravi danni a Venezia e
Mestre.
.31 agosto: incendio su una nave a
Venezia, evacuati 800 passeggeri.
.28 novembre: ore 19.40, scoppia un
incendio alla Dow Poliuretani Italia a Porto
Marghera, nel reparto Td5 dell’impianto
Tdi dove si produce una sostanza tossica
usata per la produzione dei poliuretani.
Panico in città. La popolazione è invitata a
a non uscire. Alle ore 22 l’allarme cessa. La
magistratura apre un’inchiesta. Interverrà
il governo italiano (7 febbraio 2003) e nel
giro di un mese sarà trovato un nuovo accordo
(13 marzo 2003), che poi è quello vecchio,
ma ci sono di mezzo gli operai, che
834
rischiano il posto di lavoro, e i sindacati,
per cui si riconfermerà l’impegno di mettere
in sicurezza gli impianti, realizzare le
bonifiche, riqualificare l’area industriale ...
.13 dicembre: si scioglie il complesso
musicale veneziano dei Pitura Freska che
era arrivato ad ottenere un successo nazionale
notevole.
.17 dicembre: un vaporetto sbatte violentemente
sul pontile di Ca’ Rezzonico.
Sei passeggeri finiscono in ospedale.
.31 dicembre: il CdA dell’Actv presenta
in Comune il progetto di metropolitana sublagunare.
Costo 300 milioni di euro così ripartiti:
60 per cento contributi statali, 40
per cento suddivisi tra una maxi cordata
che riunisce Actv, Sacaim, impresa Mantovani,
Save Engineering, Net Engineering,
Banca Nazionale del Lavoro, Arsenale Spa
e Studio Altieri di Thiene (Vicenza). Si prevede
che l’opera colleghi Tessera all’Arsenale,
passando sotto la laguna con una lunghezza
di 9 chilometri e 396 metri.
.Nella finanziaria di quest’anno il governo
italiano non ha rifinanziato la legge
speciale per Venezia, decidendo di stanziare
450 milioni di euro da spendere nel
triennio 2002-2004 quale anticipo della
spesa globale di 3.440 milioni di euro prevista
per la realizzazione del Mo.S.E. A
completamento dell’opera saranno erogati
i costi di gestione valutati in 9 milioni di
euro all’anno.
.Si completa la ricostruzione dell’Aeroporto
Marco Polo a Tessera, il terzo in
Italia dopo Roma e Milano (3.800.000 passeggeri
nel 1999). Ha una pista principale
di 3.300 metri e di una secondaria di 2.700;
con un sistema ILS (Instrumental Landing
System) molto avanzato e che elimina sostanzialmente
il problema causato dalla
nebbia. L’aeroporto veneziano accoglie
1.000 voli di linea alla settimana e, con
Roma e Milano, è il solo scalo aereo italiano
ad avere voli di linea intercontinentali
diretti a New York. L’aeroporto è inoltre
collegato con il porto crocieristico della
Marittima attraverso il servizio Fly and
Cruise. Con il completamento della nuova
aerostazione, lo scalo veneziano potrà
accogliere oltre 9 milioni di passeggeri (tali
sono le previsioni per il 2003). Aumenterà
nello stesso tempo il traffico merci che dovrebbe
passare da 19mila tonnellate nel
2000 a 43mila nel 2005. Il progetto per l’edificio
di entrata dalla darsena è stato affidato
ad uno dei più celebri architetti contemporanei,
l’americano Frank O. Gehry
[v. 2001]. L’edificio dovrà includere, oltre
ai servizi di accoglienza dei passeggeri, un
albergo di 300 stanze e una sala congressi e
conferenze di 600 posti. Nei pressi dell’aeroporto
(Ca’ Noghera) si trova pure la sede
di terraferma del Casinò Municipale.
.I veneziani abitanti nel Centro storico
sono scesi a 64.076, una parabola iniziata
nel 1961, quando erano 137.150.
.In Calle Larga de l’Ascension viene murata
una targa in memoria del garibaldino
Lajos Winkler (1810-1861) e capo della
legione ungherese che combattè negli anni
1848-1849 per la libertà di Venezia.
2003
.1° gennaio: gloriosa giornata di sole trascorsa
a scrivere questo libro, facendo cioè
la stessa cosa del giorno precedente, quando
invece piovigginava ...
.Da quest’anno le tre attività della Biennale
(Danza Musica Teatro) tornano a scindersi
dopo qualche anno di sperimentazione.
Abbiamo così il ritorno al formato del
festival: 1° Festival Internazionale di Danza
Contemporanea (12 giugno-18 luglio), diretto
da Frédéric Flamand; 47. Festival Internazionale
di Musica Contemporanea (12-21 settembre),
diretto da Uri Caine; 35. Festival
Internazionale del Teatro (23 ottobre-1° novembre)
diretto da Peter Sellars e intitolato
Visionaries & Peacemakers.
.7 gennaio: nevica. Nella stessa giornata
la statua di Napoleone [v. 1808] arriva a Marghera
per essere poi ripulita e collocata al
Museo Correr nell’Ala Napoleonica (23
gennaio). In seguito il direttore della Fondazione
Querini Stampalia Giorgio Busetto
organizzerà una mostra provocatoria sull’imperatore
che viene elogiato per aver
portato a Venezia e nel Veneto la democrazia
con le armi. Polemiche a non finire, soprattuto
da parte della Lega Nord.
835
.16 gennaio: il Magistrato alle Acque approva
il progetto Mo.S.E. nella forma definitiva.
.21 gennaio: nasce il Poliziotto di quartiere
limitato a tre sestieri: Cannaregio, Dorsoduro,
San Marco.
.24 gennaio: muore Gianni Agnelli presidente
della Fiat e a Venezia cominciano
subito a nutrirsi timori sul futuro di Palazzo
Grassi, ormai tradizionale sede di tante
mostre storiche di successo internazionale
[v. 2005].
.Marzo: parte la prima fase dell’intervento
a Piazza S. Marco riguardante il rialzo
del molo dal ponte del rio interrato all’approdo
della motonave al Ponte de la Paglia:
150 metri di rialzo (in alcuni punti fino a 100
cm e restauro. Il progetto generale comprende
il rialzo del molo sul Bacino e la pavimentazione
retrostante, mentre non verrà
modificato il livello della pavimentazione
della Piazza. Successivamente si predisporrà
per tutta la Piazza un nuovo sistema di
raccolta e collettamento delle acque piovane,
mentre una stazione di sollevamento
installata ai Giardinetti reali consentirà il
deflusso dell’acqua in laguna in caso di alta
marea. Nel corso dei lavori viene ritrovata (5
agosto) parte della pavimentazione in mattoni
a spina di pesce risalente al 15° secolo.
In origine, Piazza S. Marco era un brolo
appartenente al monastero di S. Zaccaria; fu
acciottolata sotto il doge Sebastiano Ziani [v.
1172], ammattonata nel 1264, alzata e ricoperta
di pietre cotte durante il dogado di
Antonio Venier [v. 1382], rinnovata la pavimentazione
nel 1594 e nel 1722 quando si
comincia a lastricarla di pietra dura. Infine,
l’intero selciato è rifatto con la trachite dei
Colli Euganei. L’attuale pavimentazione
della Piazza risale alla fine del 19° secolo su
progetto settecentesco di Andrea Tirali.
.3 aprile: il Comitato interministeriale
(nel corso della 42.a riunione dal 1984) delibera
di procedere alla realizzazione delle
opere di regolazione delle maree sulla base
del Progetto definitivo approvato dal Magistrato
alle Acque. L’indomani (4 aprile), il
Comitatone darà il via libera alle dighe
mobili (progetto Mo.S.E.) accogliendo i
suggerimenti del Comune.
.6 aprile: sette sindaci si schierano contro
il progetto detto Passante per Mestre, i
cui lavori verranno inaugurati nel 2004.
.12 aprile: si apre il Processo a Napoleone
per i misfatti francesi in laguna istruito dagli
Amici della storia e della giustizia e condotto
sulla base dell’attuale codice penale
italiano. Il processo si concluderà il 23 novembre
2003: Napoleone sarà condannato,
ma dichiarato non soggetto a sanzioni in
quanto deceduto ...
.15 aprile: un’ala del Molino Stucky,
quella della torretta e in procinto di essere
restaurata prende fuoco, sono circa le 13.00.
Crolla il muro perimetrale: incendio doloso,
si pensa; infatti, sono state trovate tracce
di benzina ... L’ala verrà ricostruita e
completata nel 2006.
.25 aprile: si festeggia S. Marco, ma anche
il 70° anniversario della costruzione del
Ponte della Libertà.
.14 maggio: il presidente del consiglio,
Silvio Berlusconi, inaugura simbolicamente
a Venezia, presso la Scuola Navale Militare
‘F. Morosini’ la posa della prima pietra del
sistema Mo.S.E. per la difesa di Venezia dalle
acque alte. Davanti a un blocco di pietra
d’Istria di 3 metri per 3 su un enorme barcone
il presidente infila una pergamena in
un buco praticato nella pietra e provvede a
sigillarlo con della malta. Nella pergamena
un breve testo: «Il presidente del consiglio dei
ministri della Repubblica italiana, onorevole
Silvio Berlusconi, inaugura i lavori del sistema
Mo.S.E. a difesa di Venezia. A futura memoria
della città e del mondo. Venezia 14 maggio
2003». Benedizione del patriarca e via libera
al barcone di portare il blocco di pietra a destinazione,
cioè alla Bocca di Porto di Malamocco
e inabissarlo ...
.24 maggio: la famiglia reale dei Savoia,
che ha ottenuto dal governo l’autorizzazione
a poter rientrare in Italia, viene per la
prima volta a Venezia.
.25 maggio: Vogalonga. Sono 3.985 gli
amanti del remo che si riuniscono per l’annuale
protesta contro il moto ondoso.
836
.2 giugno: Festa della Sensa. Venezia rinnova
il suo voto con lo Sposalizio del mare.
.Prende il via il 1. Festival Internazionale
di Danza Contemporanea della Biennale (12
giugno-18 luglio).
.50a Biennale d’Arte (15 giugno-2 novembre).
Presidente Franco Bernabé, coordinatore
generale Paolo Gardin, direttore Francesco
Bonami. Il titolo della rassegna è Sogni
e Conflitti. La dittatura dello spettatore, ovvero
«un’opportunità per ridare allo spettatore il
controllo del proprio sguardo e della propria
immaginazione, e farlo diventare il dittatore
della propria esperienza di mostra,
offrendogli chiavi di lettura e di accesso alle
opere degli artisti che gli consentano un
percorso individuale. Il pubblico potrà fare
le proprie scelte, creare un itinerario individuale
e guardare al mondo e alla contemporaneità
da una prospettiva nuova e attraverso
un'esperienza del tutto nuova». In altre
parole, egli vuole documentare il confronto
tra i sogni espressi dall’arte e i conflitti che
esplodono nel mondo. La mostra speciale si
tiene al Museo Correr ed è intitolata Pittura/Painting:
da Rauschenberg a Murakami,
1964-2003.
.22 giugno: la 48. edizione del Palio delle
Antiche Repubbliche Marinare si tiene quest’anno
a Venezia. Vince Amalfi battendo
Venezia.
.60a Mostra del Cinema (27 agosto-6 settembre),
diretta da Moritz de Halden. Questa
edizione viene inaugurata dal nuovo
film di Woody Allen, grande amante della
città lagunare, ma per la prima volta al Lido
per un’anteprima, Anything Else.Marco Bellocchio
scatena la polemica perché il suo
film sul sequestro di Aldo Moro (Buongiorno,
notte) è ignorato dalla giuria. L’accusa, al
di là della delusione personale, punta il dito
contro una linea di pensiero tesa a non premiare
il cinema italiano, che è alla ricerca di
un rilancio. Critica e pubblico si schierano a
favore del regista italiano [v. Albo d’oro pp.
730-31].
.47. Festival di Musica Contemporanea (12-
21 settembre), diretto da Uri Caine.
.15 settembre: tre rintocchi dopo mezzogiorno
si ripete in Piazza S. Marco un’antica
tragedia. Un suicida sceglie di togliersi
la vita gettandosi dal Campanile nel vuoto
a volo d’angelo. È un giovane ballerino
argentino di 39 anni. Si chiamava F.A. Hojman.
Il Campanile ha molte storie di suicidi.
Circa un centinaio di delusi dalla vita vi
hanno trovato la morte fino al crollo nel
1902. Il primo a porre fine alla sua vita in
questo modo fu Natale Veneziano, ufficiale
dei Signori di Notte che per debiti la mattina
del 7 luglio 1540 si lanciò ... Ricostruito nel
1912, il Campanile è stato dotato di una
rete di 4 metri di altezza per prevenire altre
morti e la cosa è riuscita fino al 20 maggio
1984 quando una giovane ventinovenne
colombiana sceglieva di morire a Venezia
gettandosi da lassù.
.16 novembre: quarto referendum sulla
separazione di Venezia da Mestre. Vincono
ancora i no con 65,39% contro 34,24%.
1978: 71,36 no – 27,19 sì
1989: 56,86 no – 41,52 sì
1994: 54,79 no – 43,96 sì
2003: 65,39 no – 34,24 sì
.14 dicembre: con La ricostruzione della casa
di Beethoven si inaugura il risorto Teatro La
Fenice. Poi, fino al 21 dicembre, sera dopo
sera si alternano sul palco l’Orchestra e Coro
del Teatro La Fenice (diretta da Riccardo
Muti), la London Philarmonica Orchestra
(diretta da Christian Thielemann), l’Orchestra
e Coro dell’Accademia Nazionale di
Santa Cecilia (diretta da Myung-Whun
Chung), ancora l’Orchestra e Coro del Teatro
La Fenice (diretta da Marcello Viotti), un
concerto del cantante inglese Elton John, la
Wiener Philarmoniker (diretta da Mariss
Jansons) e l’Orchestra Filarmonica di San
Pietroburgo (diretta da Yuri Temirkanov).
Dopo questa settimana il teatro viene ancora
chiuso per completare i lavori ...
837
.18 dicembre: s’inaugura a Mestre il
restaurato Teatro Toniolo [v. 1912].
.23 dicembre: viene approvato il decreto
di riforma, presentato dal ministro per i
Beni e le attività culturali, che trasforma la
Biennale in una Fondazione aperta al contributo
dei privati [v. 2004].
.Alla Fondazione Querini si presenta la
nuova rete geodetica (GPS2000) relativa all’intero
territorio lagunare, per «conoscere
con la maggiore approssimazione possibile
le quote planimetriche e altimetriche di ogni
parte della città, delle isole e dei litorali».
Nel Novecento la città si è abbassata di 23
cm «per effetto combinato della subsidenza
naturale, di quella antropica e dell’eustatismo».
I metodi finora in uso sono stati quelli
dell’IGM (Istituto geografico militare) che
«non offrono i livelli di affidabilità desiderabili
quando applicati all’ambito lagunare».
2004
.15 gennaio: si pubblica sulla Gazzetta
Ufficiale il decreto di riordino della Biennale,
che viene trasformata in Fondazione. In
febbraio si formalizza la nomina di Davide
Croff quale nuovo presidente della Biennale.
In settembre, Giorgio Busetto è nominato
dal CdA nuovo direttore dell’Asac.
.Febbraio: nevica.
.17 aprile: muore Armando Pizzinato,
uno dei grandi pittori veneziani del ‘900.
.1° maggio: l’Unione europea ha una popolazione
di 450 milioni e passa da 15 a 25
membri: Austria, Belgio, Cipro, Danimarca,
Estonia, Finlandia, Francia, Germania, Grecia,
Irlanda, Italia, Lettonia, Lituania, Lussemburgo,
Malta, Olanda, Polonia, Portogallo,
Regno Unito, Repubblica Ceca, Slovenia,
Slovacchia, Spagna, Svezia, Ungheria.
.28 maggio: muore a Venezia il critico
letterario Vittore Branca [v. 1995].
.Maggio: s’inaugura ufficialmente il più
grande parco d’Europa sull’acqua, cioè il
Parco di S. Giuliano (il primo lotto era stato
inaugurato il 7 novembre 2003): un’area di
circa 700 ettari sulla sponda della laguna. Il
concorso internazionale era stato bandito
nel 1990 e vinto da Antonio Di Mambro.
.2. Festival Internazionale di Danza (11 giugno-30
luglio). Direttore Karole Armitage.
.A Venezia per alcuni giorni (fine agosto-inizio
settembre) il re di Spagna Juan
Carlos e la regina Sofia per l’inaugurazione
della mostra di Dalì a Palazzo Grassi.
.Mostra del Cinema: 61. edizione (1-11 settembre),
direttore Marco Müller [v. Albo
d’oro pp. 730-31].
.Nona Mostra Internazionale di Architettura
(12 settembre-7 novembre), diretta da
Kurt W. Forster. Il titolo di questa edizione
è Metamorph, che richiama nelle sedi espositive
dell’Arsenale e dei Giardini la cifra
record di oltre 115.000 visitatori.
.36. Festival Internaziole del Teatro (15 settembre-2
ottobre), diretto da Massimo Castri
e dedicato alla drammaturgia italiana
contemporanea, con la convinzione che «il
testo e il linguaggio teatrali possano parlare
ancora dell’oggi».
.Settembre veneziano, grandi mostre: si
apre con i due Tiepolo, padre e figlio, Giambattista
e Giandomenico, ma l’occasione è il
bicentenario della morte di Giandomenico,
a S. Giorgio Maggiore (Tiepolo: ironia e comico,
3 settembre-5 dicembre), si prosegue con
l’inglese William Turner (1775-1851) al
Museo Correr (Turner and Venice, 4 settembre-23
gennaio) mentre la grande mostra
per il centenario della nascita del pittore
catalano Salvador Dalì (12 settembre-9 gennaio)
inaugura la riapertura, dopo due anni
di chiusura, di Palazzo Grassi, che nel frattempo
ha cambiato proprietà: quote di
maggioranza divise tra Fondazione Venezia
(nuovo nome della ex Fondazione Cassa di
Risparmio di Venezia) e Casinò, mentre la
Fiat diventa socio di minoranza.
.8 ottobre: si inaugura la mostra Gondola
Days (fino al 7 dicembre) incentrata sul
ruolo di Palazzo Barbaro nella vita culturale
veneziana di fine Ottocento a Venezia.
Palazzo Barbaro a S. Vidal era stato edificato
in stile gotico intorno al 1425 per la famiglia
Spiera e poi acquistato nel 1457 dal
patrizio Zaccaria Barbaro. Rimasta dimora
della famiglia Barbaro per oltre 400 anni, il
palazzo fu venduto (1855) ad una coppia di
americani, D.S. Curtis e Ariana Wormley. La
838
mostra ha anche consentito di valorizzare la
Raccolta Tursi, che riunisce alla Biblioteca
Nazionale Marciana libri e documenti che
riguardano i viaggiatori stranieri a Venezia e
in Italia, ovvero il più consistente e organico
archivio del viaggio in Italia oggi esistente.
Angiolo Tursi (nato a Taranto nel 1885)
aveva sposato nel 1924 Alba Barozzi, una
gentildonna veneziana. Trasferitosi in laguna,
Tursi si dedicò all’attività di studioso e
raccoglitore delle opere dei viaggiatori stranieri
a Venezia e con il tempo ampliò il progetto
fino a comprendere l’Italia intera. Il
materiale raccolto venne donato alla Marciana
nel 1956 in memoria della moglie e del
figlio Francesco. La sua raccolta registra
«resoconti, impressioni, giudizi, annotazioni
di quanti, personaggi più o meno celebri,
hanno scritto dei loro viaggi in Italia». Tursi
muore a Venezia nel 1977.
.48. Festival Internazionale di Musica Contemporanea
(14-23 ottobre), diretto da Giorgio
Battistelli. La rassegna s’intitola Venezia,
la Musica, il Mondo. Si tengono 20 concerti
a cui partecipano 55 compositori provenienti
da 26 paesi del mondo, con 8 formazioni
orchestrali, 16 novità assolute e 26
novità per l’Italia.
.Derek Walcott, considerato il più grande
e importante poeta e drammaturgo delle
Indie Occidentali, premio Nobel 1992,
viene a Venezia per presentare il suo libro Il
levriero di Tiepolo pubblicato dal Consorzio
Venezia Nuova.
.16 dicembre: il Comune fa murare una
targa sulla parete d’ingresso della Piscina
comunale del Lido di Venezia dedicandola
ad Antonio Marceglia (1915-92) di Pirano,
partecipa alla seconda guerra mondiale ed
è decorato al valor militare (medaglia d’argento).
Posto in congedo (1945) assume a
Venezia la direzione di un cantiere navale.
.La provincia ha un nuovo presidente. È
il veneziano Davide Zoggia.:
2005
.Febbraio: si inaugura alla Giudecca il
Teatro Junghans, che sorge al posto di un
bunker ed ha un palcoscenico triangolare e
poco ampio con una platea di 150 posti a
sedere a forma absidale e a gradoni, ma si
propone come fabbrica di cultura, sede di
sperimentazione, luogo d’incontro e di costruzione
di pace.
.3 aprile: elezioni regionali, ottava legislatura.
Il Consiglio Regionale elegge
come presidente (9 maggio) Marino Finozzi
(Lega Nord).
.3. Festival Internazionale di Danza Contemporanea
(28 maggio-2 luglio) diretto da
Ismael Ivo. Il festival ha per titolo Body
Attack.
.3 marzo: freddo e memorabile nevicata,
che stende un manto bianco di 25 centimetri.
.13 marzo: muore a 67 anni Giorgio Lago,
che aveva fatto rinascere Il Gazzettino nei 12
anni della sua direzione dal 20 giugno 1984.
.3 aprile: elezioni comunali e regionali.
Rivince le elezioni regionali per la terza
volta Giancarlo Galan. Al Comune si va al
ballottaggio per la poltrona di sindaco. Si
vota il 17 aprile e vince Massimo Cacciari.
.23 aprile: muore a Malaga, dove viveva
da una decina d’anni, il veneziano Romano
Scarpa, famosissimo autore di fumetti che
si definiva: «Non già il primo dei Disney
italiani, ma l’ultimo dei Disney americani».
È stato il disegnatore di fumetti Disney italiano
più stampato negli Stati Uniti.
.Giugno: il Venezia calcio [v. 1907] retrocede
dalla serie B alla serie C1 e subito
dopo la società viene dichiarata fallita per
brogli amministrativi ... La società passa a
Lorenzo Marinese, azionista di maggioranza
del Gruppo Guaraldo, che insieme al
Gruppo Poletti ha acquistato anche una
parte del Tronchetto. Il prossimo campionato
(2005-6) ripartirà dalla C2.
.51a Biennale d’Arte (12 giugno-6 novembre).
Presidente Davide Croff. Per la
prima volta nella storia della Biennale vi
sono due direttori o meglio due direttrici,
perché vi sono due esposizioni internazionali:
L’esperienza dell’arte curata da
María de Corral, Sempre un po’ più lontano
curata da Rosa Martínez. Le partecipazioni
nazionali segnano il record con 70 paesi
presenti. Molti vi partecipano per la prima
volta (Afghanistan, Albania, Marocco,
Kazakhstan, Kyrgyzstan, Repubblica di
Belarus, Uzbekistan). Al record di paesi
partecipanti si aggiunge quello del pubbli-
839
co: circa 915mila persone.
.Palazzo Grassi passa di mano (19 giugno);
la Fiat cede la sua quota e il nuovo
proprietario all’80 per cento è il 70enne
François Pinault, magnate francese, il
quale diventa presidente della Fondazione
Palazzo Grassi. Il rimanente 20 per cento è
diviso fra Comune e Casinò. Subito dopo il
passaggio di proprietà, l’interno del palazzo
sarà riallestito da Tadao Ando.
.19 giugno: intitolazione del ponte e della
fondamenta dietro alla Fenice, dove si
trova l’ingresso acqueo del teatro, alla ‘divina’
Maria Callas, la grande cantante ellenica,
dalla voce superba, che ha cantato alla
Fenice 8 volte dal 1947 al 1954, raccogliendo
in laguna i primi grandi successi di pubblico
e di critica [v. 1947].
.Mostra del Cinema: 62. edizione (31 agosto-10
settembre), direttore Marco Müller
[v. Albo d’oro pp. 730-31].
.37. Festival Internazionale del Teatro (15-
25 settembre) diretto da Romeo Castellucci.
Titolo della rassegna Pompei – Il romanzo
della cenere.
.49. Festival Internazionale di Musica Contemporanea
(28 settembre-9 ottobre) diretto
da Giorgio Battistelli. È un festival dedicato
al teatro musicale. Una sezione del programma
prende in considerazione la scrittura
sinfonica, che viene affidata a quattro
delle più prestigiose formazioni orchestrali.
Il festival di quest’anno è coprodotto
dalla Biennale di Venezia con la Fondazione
Teatro La Fenice.
2006
.1° gennaio: sono ancora qui, in una
giornata piovosa, che continuo a lavorare a
questo benedetto libro.
.Il drago e il leone, manifestazione del
settore Teatro (23-28 febbraio) inserita nel
programma del Carnevale di Venezia. La
rassegna è curata da Maurizio Scaparro,
nuovo direttore del settore, ed è interamente
dedicata alla Cina.
.9-10 aprile: elezioni politiche. L'esito
della tornata elettorale è stato incerto fino
alla fine dello scrutinio delle schede e si è
risolto con una leggera prevalenza del centro-sinistra
che ha quindi vinto le elezioni.
La coalizione di centro-sinistra, che ha
come candidato alla presidenza del consiglio
Romano Prodi, può contare su un’esigua
maggioranza al Senato e un ampio
margine alla Camera. La coalizione sconfitta
di centrodestra (candidato premier Silvio
Berlusconi) contesta l’esigua vittoria del
centrosinistra.
.29 aprile: si inaugura la mostra Where
Are We Going? (ovvero, dove stiamo andando?
o meglio dove va l’arte contemporanea?)
La mostra, con la quale si avvia il
nuovo corso di Palazzo Grassi, propone
una selezione di 200 opere d’arte moderna
del nuovo ‘padrone’ Pinault [v. 2005].
.27 maggio: a mezzanotte viene inaugurata
la Torre dell’Orologio [v. 1499] dopo un
complicato restauro durato quasi dieci anni:
i lavori cominciano spediti soltanto l’8
luglio 2004 quando il sindaco Paolo Costa
dà il via libera alla ditta trevigiana Brandolin
Dottor Group (la stessa che ha restaurato
Palazzo Grassi su progetto di Ando)
per completare il restauro coordinato da
Yervant Gianikian.
.20 maggio: nell’isola di S. Servolo, già
sede dell’Ospedale psichiatrico, si inaugura
il Museo del Manicomio di San Servolo il
cui «scopo principale è quello di mettere in
evidenza [...] la dimensione emarginante e
segregante dell’istituzione manicomiale».
Il Museo raccoglie i reperti appartenuti al
manicomio che ha caratterizzato la storia
dell’isola di S. Servolo dal 1725 (primo internamento)
fino al 1978.
.4. Festival Internazionale di Danza Contemporanea
(8-25 giugno). Underskin è il titolo
scelto da Ismael Ivo per questa sua
seconda direzione del festival.
.16 giugno: Francesco B. Caltagirone presenta
ai giornalisti la facciata del Molino
Stucky ricostruita dopo l’incendio del 2003.
Si tratta di un evento d’importanza storica,
perché il Molino Stucky rappresenta uno dei
più importanti lavori di recupero di archeologia
industriale a livello europeo.
.1° luglio: muore Wladimiro Dorigo,
uno dei personaggi veneziani più importanti
del secondo Novecento, uomo politico
e docente universitario, autore di studi
fondamentali come Venezia, Origini (1983) e
840
Venezia romanica (2003).
.8 luglio: muore a 93 anni, Pier Maria
Pasinetti, tra i maggiori scrittori veneziani,
autore di 12 romanzi e fratello del cineasta
Francesco. Pasinetti ha diviso la sua vita fra
Venezia e gli Usa, dove ha tenuto corsi di
letteratura alla University of California.
Dodici i romanzi pubblicati, il primo dei
quali è Rosso veneziano del 1957.
.13 luglio: il Gazzettino, l’ottavo quotidiano
d’informazione italiano e il maggior quotidiano
del NordEst, ha un nuovo direttore
(Roberto Papetti), poiché la proprietà è passata
col 52% ai Caltagirone, che trasferiscono
la sede legale del giornale a Roma.
.38. Festival Internazionale del Teatro (21-
30 luglio), edizione dedicata a Gozzi e Goldoni
europei. Direttore Maurizio Scaparro.
.Mostra del Cinema: 63. edizione (30 agosto-9
settembre), direttore Marco Müller.
Per la prima volta al Lido arrivano il Ciad,
Cipro e l’Indonesia. I paesi partecipanti sono
trentuno. Per celebrare il centenario della
nascita di tre grandi registi (Roberto Rossellini,
Mario Soldati e Luchino Visconti) la
Mostra propone tre ‘omaggi’, ovvero la
proiezione di alcuni loro capolavori. Si assegna
per la prima volta il Leone d’argento
rivelazione per il film rivelazione della rassegna;
il premio va a Emanuele Crialese per il
fim Nuovomondo [v. Albo d’oro pp. 730-31].
.Decima Mostra Internazionale di Architettura,
diretta da Richard Burdett e intitolata
Città. Architettura e società (10 settembre-19
novembre). Sezioni collaterali della Mostra
sono le esposizioni Città di Pietra, curata da
Claudio D’Amato Guerrieri, e Città-Porto,
curata da Rinio Bruttomesso e allestita a
Palermo fino al 14 gennaio 2007. Grande
successo di pubblico: complessivamente il
flusso di visite tra le sedi della Biennale a
Venezia e a Palermo è di 130.226 presenze.
La sezione Città-Porto, allestita a Palermo,
si concluderà il 14 gennaio 2007.
.50. Festival Internazionale di Musica Contemporanea
– Va’ pensiero (29 settembre -7 ottobre),
direttore Giorgio Battistelli. Partecipano
48 autori, si propongono 9 prime assolute, 23
creazioni mai eseguite in Italia e un ciclo di
‘Incontri di musica e di filosofia’.
.25 ottobre: muore Emilio Vedova (1919-
2006), grande astrattista del Novecento, il
pittore veneziano più noto della seconda
parte del secolo. Ha iniziato a dipingere nel
1935 come autodidatta, opponendosi al
neorealismo, poi era passato attraverso diverse
esperienze figurative e negli anni
Cinquanta era approdato ad una sua personale
forma di espressionismo astratto.
Riccardo Caldura ha scritto la sua biografia
[in Distefano e Pietragnoli Profili vol. 6]
.22 novembre: a Roma si riunisce il Comitatone,
che decide per la continuazione
dei lavori del Mo.S.E. malgrado la contrarietà
del sindaco Cacciari portavoce dei
veneziani contrari ...
.1° novembre: dopo quindici anni lo
Iuav cambia guida: il rettore Marino Folin
lascia l’incarico a Carlo Magnani, che
intende rilanciare la ricerca, attuare un ricambio
generazionale nel corpo docente e
inaugurare un nuovo rapporto di collaborazione
con le professioni e con la città.
.26 novembre: precipita in laguna con il
suo elicottero l’imprenditore Giorgio Panto,
proprietario dell’isola di Crevan e di diverse
emittenti radiotelevise.
.12 dicembre: Enti locali, industriali e
sindacati hanno trovato l’accordo sulla chimica
a Marghera, che garantisce un futuro
industriale per l’area di Porto Marghera.
.Percossa a morte una donna di 48 anni
nella sua casa a Venezia. Fermato il convivente,
scrivono i giornali.
2007
.1° gennaio: sono ancora qui a cercare di
completare questo libro che spero di mandare
in stampa entro l’anno. La giornata è
un po’ grigia. Bulgaria e Romania fanno il
loro ingresso nell’Unione Europea, portando
i paesi aderenti a 27.
.5 gennaio: muore Paolo Rizzi (1932-
2007) noto critico d’arte del Gazzettino e
alfiere dell’arte veneta.
.19 gennaio: a 100 anni dalla fondazione
si presenta il libro La Reyer e i cento anni
della pallacanestro a Venezia [v. 1907], scritto
841
da Franco Bacciolo, Marco De Lazzari e
Alessandro Rizzardini.
.20 gennaio: il settimanale Gente Veneta
pubblica a tutta pagina una ricerca dell’Ismar
(Istituto di scienze marine del Cnr)
e del Comune effettuata tra il 1994 e il 2000,
riguardante il monitoraggio dei cambiamenti
dell’ambiente acqueo lagunare. Lo
studio afferma che mai come negli ultimi
decenni l’acqua dei canali di Venezia è stata
pulita come oggi, anche se nei 40 km di
canali va a finire di tutto, dagli escrementi
al bidone di vernice versato nel water da
qualche scriteriato, dai fondi di caffè ai
detersivi.
.25 gennaio: si inaugura il Convento di
S. Lorenzo, restaurato e ristrutturato come
residenza specializzata per anziani gestita
dall’Ire.
.Amleto e Donato Sartori. La maschera del
teatro è il titolo della mostra internazionale
ospitata dal 2 al 20 febbraio nelle sale del
Museo Correr quale contributo specifico
della Biennale al Carnevale di Venezia. La
mostra, oltre che alla maschera, è dedicata
all’arte di due veneti vissuti a cavallo tra Ottocento
e Novecento. Sono Amleto e Donato
Sartori (padre e figlio), famosi maestri creatori
di maschere per il teatro, i collaboratori
più significativi e richiesti nell’allestimento
di opere teatrali ai quali Abano Terme ha dedicato
il Museo internazionale della maschera
Amleto e Donato Sartori. Da sempre la pittura
corporale, i travestimenti e i costumi mascherati
hanno avuto larghissima diffusione.
Nelle società primitive la maschera era lo
strumento attraverso il quale l’uomo diventava
l’essere rappresentato. Nella tragedia
greca il protagonista aveva il volto nascosto
in un primo tempo da uno strato di biacca,
poi da una vera e propria maschera di legno
o di stoffa. Nel treatro latino, nella farsa osca
o atellana, le maschere si presentano invariabilmente
con il volto nascosto e con abiti
atti a sottolineare i rispettivi caratteri. Anche
il Cristianesimo, pur avverso ad ogni travisamento
delle singole individualità, deve
scendere a compromessi con la maschera sia
pure circoscrivendone l’uso a tempi limitati
scanditi da ritmi stagionali. Con la Commedia
dell’Arte, nel ‘500 la maschera diventa
il punto focale della rappresentazione,
sovrastandone i contenuti letterari e fissando
le tipologie che supereranno indenni i
secoli. Con Molière dapprima e soprattutto
con i veneziani Gozzi e Goldoni le maschere
assumono nuova vita integrandosi e confondendosi
col testo letterario. È quindi Venezia
con i due geni teatrali a conferire alla
maschera la più alta dignità. Che adesso viene
appunto celebrata in una grande mostra.
.17 febbraio: muore la contessa Teresa
Foscari (1916-2007), voce storica dell’ambientalismo
veneziano. Ivo Prandin ne ha
scritto la biografia [in Distefano e Pietragnoli
Profili vol. 8].
.21 marzo: sul Gazzettino appare la notizia
che la Regione Veneto ha acquistato l’ex
sede compartimentale delle Ferrovie per
realizzarvi la Cittadella della Regione ai piedi
del Ponte di Calatrava.
.22 marzo: un fruttivendolo di 40 anni,
Giampaolo Granzo, viene trovato ucciso
nel suo magazzino vicino al Ponte delle
Guglie [a Cannaregio] con il cranio sfondato
da una sprangata, mani e piedi legati
dietro la schiena, nastro adesivo sulla bocca
e attorno al collo.
.23-24 marzo: XXX Coppa Città di Venezia.
Manifestazione internazionale di scherma
al Palasport dell’Arsenale, unica coppa
del mondo di fioretto che si svolge in Italia.
.24 marzo: s’inaugura al Museo Correr la
mostra di pittura Sargent and Venice (fino al
22 luglio). Venezia è stata la città più amata
da Singer Sargent (1856-1925), principale
esponente dell’impressionismo americano.
La mostra propone oltre cinquanta opere
realizzate da Sargent lungo il Canal Grande
a bordo di una gondola, opere che ci restituiscono
inedite inquadrature.
.25 marzo: il presidente della Repubblica
italiana Giorgio Napolitano viene a Venezia
per una visita di tre giorni nel Veneto.
.5 maggio: a Palazzo Grassi s’inaugura
la mostra Sequence 1. Pittura e Scultura nella
Collezione Pinault (fino all’11 novembre).
.12 maggio: si inaugura il rinnovato aeroporto
Giovanni Nicelli al Lido di Venezia.
.27 maggio: palio delle Repubbliche
con partenza dal Molino Stucky e arrivo in
Bacino. Venezia vince il suo 29° palio, bat-
842
tendo Pisa. Nella stessa giornata si celebra
il rito tradizionale della Vogalonga alla
quale aderiscono 5.500 partecipanti con
oltre 1.500 imbarcazioni.
.Maggio: il Teatro Verde, rimasto inattivo
dal 2003, rinnovato e ristrutturato, viene
riaperto al pubblico.
.7 giugno: alla Giudecca, completato il
recupero del Molino Stucky, su progetto
del ferrarese Francesco Amendolagine, si
inaugura il complesso che è dato in gestione
alla catena Hilton: l’albergo, con 380
camere su 8 piani con terrazza, sala da the,
centro fitness, sauna idromassaggio, solarium
e una beautyfarm, punta ad una clientela
di alto livello. L’ultimo piano ospita un
ristorante, una piscina panoramica e un
bar. Una parte del complesso è destinata a
sale congressuali, mentre l’ala prospiciente
Sacca Fisola è stata suddivisa in 99 appartamenti
venduti a privati.
.52a Biennale d’Arte (10 giugno-21 novembre).
Pensa con i sensi – senti con la mente.
L’arte al presente/Think with the Senses – Feel
with the Mind. Art in the Present Tense è il titolo
della Biennale, che ha superato i 110 anni
di vita e rimane ancora una delle istituzioni
culturali più prestigiose al mondo. Presidente:
Davide Croff, direttore Robert Storr.
Con l’occasione viene restaurato il Padiglione
Venezia a cura di Comune Provincia e
Regione perché sia il contenitore privilegiato
delle mostre dedicate agli artisti veneti.
La prima mostra è quella di Emilio Vedova
come omaggio alla sua dipartita.
.5. Festival Internazionale di Danza Contemporanea
(14-30 giugno). Corpo ed eros/Body &
Eros il titolo della rassegna diretta da Giorgio
Battistelli. Festival Danza (23 maggio-1°
luglio). Direttore Ismael Ivo.
.28 giugno: rinvenuto il cadavere di una
donna (60 anni) in Canal Grande di fronte
a Palazzo Papadopoli, dimora dei duchi
d’Aosta. Gli inquirenti pensano ad un suicidio:
la borsetta con i documenti è stata
rinvenuta poco distante.
.39. Festival del Teatro (18-29 luglio), direttore
Maurizio Scaparro. Goldoni e il teatro
nuovo/Goldoni and the new theatre è il titolo
della rassegna. L’opera del grande autore
veneziano, che attraversa il programma del
festival, è l’occasione per ritrovare le radici e
le risorse del teatro moderno. Il festival ospita
inoltre un campus dedicato agli studenti
universitari, con i quali si ripercorrono le
fasi del Festival del Teatro avviato nel 1934,
dopo il Festival di Musica (1930) e quello del
Cinema (1932). L’idea che diede inizio al
Festival, allora diretto da Renato Simoni, fu
rappresentare i classici di soggetto veneziano
nello scenario naturale di Venezia. Tra i
primi spettacoli, Il mercante di Venezia di
Shakespeare, in Campo S. Trovaso, con la regìa
di Max Reinhardt e i commenti musicali
di Victor de Sabata. Dalla seconda edizione
del 1936, il Festival assunse frequenza annuale.
Dopo la guerra la direzione fu affidata
a Guido Salvini, e in seguito ad Adolfo
Zajotti e Wladimiro Dorigo. Già alla fine degli
anni ‘40 opere di Sartre e Cocteau vennero
presentate in francese. Nel 1958, La lezione
di Ionesco e Finale di partita di Beckett
suscitarono accese discussioni. Nel 1964
venne realizzata una sezione di Teatro per
Ragazzi. Con la riforma del 1973, il settore
Teatro venne abbinato alla Musica, sotto la
direzione di Luca Ronconi. Con Maurizio
Scaparro, arrivato alla direzione nel 1979, si
attua in città l’idea del Carnevale Teatro. Controversa
e risolta con una vertenza giudiziaria
la direzione di Carmelo Bene (1988-92).
Lo spagnolo Lluis Pasqual venne nominato
per predisporre l’edizione del centenario
della Biennale nel 1995, mentre Giorgio Barberio
Corsetti ha assunto la direzione nel
quadriennio 1999-2002 a seguito della nuova
riforma della Biennale e della riorganizzazione
dei settori Danza Musica Teatro. Le
ultime direzioni sono state quelle di Peter
Sellars (2003), il cui festival sperimentale era
intitolato Visionaries & Peacemakers, di Massimo
Castri (2004), con un festival dedicato
alla drammaturgia italiana, di Romeo Castellucci
(2005), Pompei. Il romanzo della cenere
sulle nuove forme del teatro contemporaneo
e di Maurizio Scaparro, che nel 2006 ha
presentato Il drago e il leone, una nuova edizione
del Carnevale del Teatro.
.25 luglio: si inaugura al Lido di Venezia
il restaurato Grande Albergo Ausonia Hungaria
grazie a Teodoro Russo, imprenditore tivolese
e veneziano d’adozione. Aperto al pubbli-
843
co nel 1907, negli anni successivi l’albergo
viene dotato di una straordinaria facciata in
maiolica con motivi rinascimentali interpretati
in chiave Liberty, opera del bassanese
Luigi Fabris, scultore, pittore e ceramista che
aveva studiato e si era formato quindi
all’Accademia di Venezia. I lavori sono stati
diretti da Alessandro Marate e Ugo Fattore
con la supervisione della Soprintendente per
i Beni Architettonici Renata Codello.
.Mostra del Cinema: 64. edizione (29 agosto-8
settembre), direttore Marco Müller.
Premi attuali: Leone d’oro al miglior film
(istituito nel 1934), Coppa Volpi per la miglior
interpretazione maschile e per la miglior
interpretazione femminile (1934), Leone
d’argento per il Gran premio della Giuria
(1951), Leone d’oro alla carriera (1969), Leone
d’argento per il Premio speciale per la regia
(1990), Premio Marcello Mastroianni (1998),
Premio Osella per la migliore sceneggiatura
(2005), Premio Osella per il migliore contributo
tecnico (2002), Leone d’argento rivelazione
(2006). Premi non più assegnati: Coppa Mussolini
(1934-1942), Premio San Marco (2002-
2003) [v. Albo d’oro pp. 730-31].
.28 luglio: si inaugura a Palazzo Ducale
(chiuderà il 25 novembre) la grande mostra
Venezia e l’Islam.
.11 agosto: viene assemblato sul posto il
quarto ponte sul Canal Grande (dopo quello
di Rialto costruito tra il 1588 e il 1591,
quello dell’Accademia nel 1932 e quello
degli Scalzi nel 1934): è un’opera dell’architetto
spagnolo Santiago Calatrava e si chiama
provvisoriamente Ponte di Calatrava, ma
si sa che «a Venezia non c’è niente di più
definitivo del provvisorio» ... così almeno si
dice. Il ponte collega Piazzale Roma con la
fondamenta che porta alla Stazione ferroviaria
e nelle intenzioni dell’amministrazione
comunale dovrebbe «contribuire a rendere
più facile la mobilità in un’area caratterizzata
da grandi funzioni urbane». Il ponte, fatto
in «acciaio, vetro e pietra d’Istria», ha una
campata unica di 81 metri per una lunghezza
totale, dai gradini, di 94 metri con larghezza
variabile: da un minimo di 5,58 metri
agli estremi al massimo di 9,38 metri a
metà ponte. Le quote vanno da +3,20 all’inizio
dei gradini fino a +9,28 sul punto più
alto, a metà del ponte. Il ponte ha una forma
arcuata con un raggio di 180 metri. La pavimentazione
è parte in vetro (vetro di sicurezza
temperato) e parte in pietra naturale
d’Istria. Il parapetto è invece tutto in vetro
con un corrimano in bronzo patinato all’interno
del quale sono posizionate le lampade
che illuminano la superficie interna del
vetro generando un effetto di sentiero luminoso
al quale contribuisce l’illuminazione
esterna del ponte dal basso in alto grazie alla
trasparenza del pavimento.
.64. Mostra Internazionale d’Arte Cinematografica/64th
Venice Film Festival (29
agosto-8 settembre). Leone d'oro alla carriera
al regista statunitense Tim Burton [v. Albo
d’oro pp. 730-31].
.15 ottobre: Claudio Ambrosini (classe
1948) formatosi al Conservatorio Benedetto
Marcello è il primo veneziano a ricevere il
Leone d’oro della Biennale Musica. FOTO
.19 ottobre: si celebra a Mestre, in Piazza
Ferretto il Memory Day, la manifestazione
nazionale che da 15 anni ricorda «le vittime
di ogni forma di criminalità». Parenti e
superstiti hanno rappresentato cento episodi
di sangue, attingendo da un braciere
benedetto da don Fausto Bonini, delegato
del patriarca in Terraferma. Presenti il
senatore veneziano Ugo Bergamo e il sindaco
Massimo Cacciari.
.18 dicembre: verso le 9.30, in un capannone
dell’Arsenale crolla una catasta di
travi e l’operaio Marcello Michielon di
Jesolo (55 anni), viene travolto e muore.
.19 dicembre: Il Gazzettino pubblica la
notizia che la famiglia di Luigi Rizzo [v.
1918] ha donato al Museo Storico Navale i
cimeli dell’eroe.
.23 dicembre: muore il pittore Ernani Costantini,
maestro della pittura murale sacra.
Aveva pubblicato con Supernova i romanzi
autobiografici a sfondo bellico: Quella lontana
estate del ‘45 e Ritorno a Montelungo.
2008
.30 settembre: chiudo la seconda
edizione di questo libro, utilizzando la stessa
conclusione della prima, proprio perché
nulla si conclude, la vita continua. Prendo
dunque in prestito alcune cose che mi sono
844
piaciute e annotate senza un ordine studiato.
Le ripropongo, cominciando con un
pensiero dello scrittore e amico veneziano
Carlo della Corte e due frammenti poetici
di Vincenzo Cardarelli, entrambi dedicati
all’autunno veneziano.
