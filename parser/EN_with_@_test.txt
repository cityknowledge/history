 
A
@Aalto, Alvar (1898-1976), celebre architetto
e designer finlandese. Progettò il Padiglione
finlandese ai Giardini (1956) restaurato
nel 1982 da F. Fogh ed E. Makiniemi.
@Abbacinatura, martirio subìto da molti dogi
nei primi tre secoli della Repubblica. Era riservato
ai traditori, ai quali si consentiva il
diritto alla vita, ma non ai beni terreni di cui
venivano privati. La vista è un bene terreno
e pertanto veniva ... tolta. I mezzi usati erano
diversi: a palpebre chiuse e a palpebre aperte.
Sulle palpebre abbassate veniva posta una
lama incandescente e a seconda del tempo
impiegato avveniva l’incollatura delle palpebre
stesse con opacizzazione totale o parziale
del cristallino. Se le palpebre venivano forzatamente
tenute aperte poteva verificarsi
anche l’esplosione del bulbo. Si abbacinava
usando anche l’aceto bollente, cioè facendo
avvicinare gli occhi a palpebre aperte sopra
un bacile rovente contenente aceto.
@Abbondi, Antonio, detto lo Scarpagnino
(Grosio, Sondrio ca 1465-Venezia 26 novembre
1549). Trasferitosi a Venezia, come molti
suoi concittadini, completò la ricostruzione
del Fontego dei Tedeschi (1508), progettò le
Fabbriche di Rialto (dopo l’incendio del 1514)
e attese alla ricostruzione della Chiesa di San
Sebastiano (1505-1548), poi realizzò la facciata
verso il Campo della Scuola Grande di San
Rocco. Operò anche in altre chiese (S. Fantin,
S. Giovanni Elemosinario, S. Stefano). A lui
si deve, tra l’altro, anche il progetto della
Scala d’Oro a Palazzo Ducale portato poi a
termine dal Sansovino.
@Abbondia, o Vigilia o Utilia, isoletta scomparsa,
si presenta come un’ampia distesa
di bassi fondali. La zona è conosciuta come
Bondante. Sorgeva tra l’antica Metamauco
(Malamocco) e le foci del Brenta di
Fusina. Attorno all’anno 831 si associò a
Malamocco, ospitando il deposto doge
Obelerio Antenoreo (804-810) in fuga dal
regnante Giovanni Partecipazio (829-837),
che la fece incendiare e distruggere.
@Abbondio, Agostino, impiccato tra le due
colonne di Marco e Todaro (settembre
1542), con Nicolò Cavazza, per avere svelato
un segreto della Repubblica all’ambasciatore
francese il quale, avuta la confidenza
che per la stipula della pace con i turchi
la Repubblica sarebbe stata disposta persino
a rinunciare al possesso di Nauplia e
Malvasia, se questa fosse stata una condizione
sine qua non, aveva passato l’informazione
ai turchi che per firmare quella pace
avevano posto subito ad Abbondio questa
condizione. Un terzo propalatore del segreto,
Costantino Cavazza, segretario del Consiglio
dei X, sfuggito alla cattura, fu condannato
in contumacia al bando perpetuo.
@Abeille, Simone, alfiere di vascello, condannato
dal consiglio di guerrra marittimo,
assieme al tenente Pietro Stalimini, per viltà:
durante uno scontro con legni inglesi (16 luglio
1808), avevano abbandonato il posto e
lasciata la goletta in potere del nemico. I due
furono giustiziati a bordo del vascello ammiraglio,
ancorato a Venezia, il 10 marzo 1809.
@Abis, Mario (Venezia 1924), pittore e docente
di storia dell’arte all’ABA.
@Abramo, o d’Abramo, famiglia di antica origine,
ammessa in M.C. tra il 1297 e il 1311.
@Abusivi, quelle persone che a Venezia e-
sercitano un lavoro turistico senza possedere
la licenza comunale: parcheggiatori
abusivi, intromettitori abusivi, motoscafisti
abusivi, venditori ambulanti abusivi.
@Acade, famiglia proveniente da Costantinopoli
dopo la VI crociata (1229).
@Acai, Associazione Cristiana Artigiani Italiani,
si trova a S. Marco 4810.
@Acazia, acates o acate, legno da commercio
e da guerra, antico. Usato sin dalle origini
10
per la navigazione fluviale e interna. Portava
una vela detta achateon o vela maggiore.
Durante la guerra se ne accoppiavano due
e si erigeva al centro una torre di legno. Si
vuole che questo naviglio fosse costruito
sin dal 421 dai greci Entinopo Candiotto e
Giacomo Pinapo negli squeri di Rivoalto.
Le sue forme sono immortalate nei mosaici
della Chiesa di S. Marco.
@Accademia Albrizziana, fondata a Venezia
nel 1724 da Almorò Albrizzi [vedi], contò fra
i suoi membri tutti i più bei nomi del tempo
e rimase attiva fino al 1749. Dal 1744 si
trasferì a Roma.
@Accademia Aldina, fondata a Venezia nel
1494 dallo stampatore Aldo Manuzio (1449-
1515) allo scopo di scegliere e promuovere
la stampa dei classici greci, latini e italiani.
Tra i componenti il veneziano Pietro Bembo
(1470-1547), il veronese Girolamo Fracastoro
(1478-1553), il trevigiano G.B. Ramusio
(1485-1557) e altri. Dopo la morte di Aldo
Manuzio l’accademia si sciolse.
@Accademia Cosmografica degli Argonauti,
la prima società di geografi del mondo fondata
dal cosmografo della Repubblica, padre
Vincenzo Maria Coronelli (1650-1718),
presso il Convento dei Frari dove viveva.
L’accademia tentò di diffondere gli studi di
cosmografia a Venezia, che diventò così
centro internazionale di produzione di carte
navali. A Venezia, affluirono così torme
di scrittori, incisori e disegnatori.
@Accademia degli Angustiati, istituita a Murano
il 17 ottobre 1660 dall’abate Domenico
Gisberti. Era così chiamata per le angustie e
le difficoltà che i fondatori dovettero affrontare
e superare per darle vita. Aveva indirizzo
letterario e teatrale. La prima sede fu
stabilita nella casa del Gisberti stesso, accanto
al Monastero di S. Chiara. Contava
più di 100 soci e si sciolse 7 anni dopo la sua
fondazione, quando Gisberti lasciò Murano
per seguire alla corte di Monaco l’elettore
di Baviera, Ferdinando Maria, e lì svolgere
l’attività di segretario [MTB].
@Accademia degli Animosi, fondata il 15 dicembre
1691 a Palazzo Grimani (S.M. Formosa).
Chiuse nel 1724. Uno dei fondatori fu
Apostolo Zeno. Il 29 aprile 1698 l’accademia
divenne una colonia dell’Accademia letteraria
dell’Arcadia, fondata a Roma nel 1690, la quale
non era una semplice scuola di pensiero,
ma un vero e proprio movimento letterario
che si sviluppò e si divulgò in tutta Italia in
risposta a quello che era il cattivo gusto del
Barocco. Faceva parte di questa accademia il
doge Pietro Grimani (1741-1752) con lo
pseudonimo di Armiro Elettreo.
@Accademia degli Ardenti, fondata nel 1780
a Ca’ d’Oro (Cannaregio) col motto Flamma
nos ardet su iniziativa del marchese Francesco
Albergati Capacelli, del conte Alessandro
Ercole Pepoli e di altri nobili, i quali
di quando in quando proponevano agli
abitanti colti di Venezia, come anche ai forestieri,
commedie composte da loro o da
altri autori. Questa accademia durò 4 anni.
@Accademia degli Assicurati, fondata a Venezia
il 29 dicembre 1620 dai Domenicani
per lo studio della Scolastica.
@Accademia degli Immobili, sorta nel 1633
e spirata l’anno seguente.
@Accademia degli Incogniti, accentratrice e
settaria, fondata intorno al 1630 dallo scrittore
Giovan Francesco Loredan; infatti all’inizio
era chiamata Loredana. Il 2 ottobre
1636 veniva riorganizzata con il motto Ex
ignoto notus e si poneva come un centro di
lettura e dibattito. I componenti si riunivano
in determinati giorni, declamavano prose
e poesie, raccontavano trame di novelle
e racconti. Era considerata l’accademia più
attiva e vivace, ma anche la più spregiudicata
per la produzione di alcune opere considerate
libertine e licenziose. Ogni lunedì
sera, Loredan riceveva i membri dell’accademia,
dame e cavalieri, i quali per sentirsi
più liberi «comparivano mascherati o incogniti».
Nel 1998 uscì un libro intitolato L’Accademia
degli Incogniti di Giovan Francesco
Loredan, scritto da Monica Miato.
@Accademia degli Intricati, sorta nel 1606.
@Accademia degli Occulti, fondata a Murano
nel 1605, da tre sacerdoti muranesi: Giovanni
Santini, Aurelio Aurelii e Giovanni
Morelli, la cui casa ne divenne la sede. Ebbe
vita molto breve, cessando ogni attività nel
1608 per mancanza di adesioni [MTB].
@Accademia degli Stravaganti, fondata nel
1571 dai greci residenti a Venezia, attratti
da un interesse per la letteratura e lo stile
11
italiano, specialmente quello veneziano,
sul modello della famosa Accademia Fiorentina
voluta da Cosimo dei Medici.
@Accademia degli Unisoni, una branca dell’Accademia
degli Incogniti fondata nel 1637
daGiulio Strozzi che riuniva nella sua casa
letterati e artisti per promuovere le attività
della figlia Giulia.
@Accademia dei Dodonei, o Accademia Dodonea,
fondata da Jacopo Grandi [vedi] assieme
ad A. Ottoboni, nipote del cardinale
P. Ottoboni, poi papa Alessandro VIII, nel
dicembre 1673. L’Accademia si radunava
in casa del procuratore di S. Marco Anzolo
Morosini. Tra i soci Vincenzo Pasqualigo.
@Accademia dei Fecondi, fondata a Murano
nel 1724 con sede nel Seminario di San
Lorenzo. L’attività dell’associazione culturale
e quella del collegio per nobili ad essa
collegato cessarono nel 1767, per ordine
del Senato veneziano [MTB].
@Accademia dei Filareti, fondata nel 1804,
contribuì a formare, assieme alla Società Veneta
di Medicina e all’Accademia Veneta Letteraria,
l’Ateneo Veneto.
@Accademia dei Generosi, fondata a Murano
(1596-1617) con sede presso il Seminario
patriarcale di S. Cipriano.
@Accademia dei Granelleschi, fondata il 28
maggio 1747 da Daniele Farsetti e dai fratelli
Gasparo e Carlo Gozzi con intento giocoso e
desideroso di recuperare la tradizione poetica
di Francesco Berni (1497-1535), padre di
uno stil nuovo burlesco, ma anche di proteggere
la poesia da tendenze innovatrici della
lingua. Poi, però, gli associati diventarono
intransigenti nel difendere la buona lingua
contro i nuovi barbari, contro ogni sorta di
sfrenatezza linguistica, come l’intromissione
di cultura e lingua francese nelle lettere italiane,
e si schierarono contro il teatro di Goldoni
e Chiari che aveva contribuito alla «fatale
sconfitta dell’accurato e purgato scrivere».
Nel 1762 l’Accademia si sciolse. Giuseppe
Tassini ricorda come nacque l’Accademia:
«Avendo Daniele Farsetti, ed altri amici,
ascoltato nel 1747, in Convento di S. Domenico
di Castello, un ridicolo sermone [...] recitato
da un Giuseppe Sacchellari, prete mezzo
scemo, vollero per burla contrarre la conoscenza
di costui, e gli comunicarono che
stavano per fondare una nuova accademia
letteraria, e che egli avrebbe potuto divenire
il capo di essa». Lo invitarono al Caffè
Menegazzo presso il Ponte dei Baretteri in
Merceria (S. Marco): «V’andò il prete che
recitò, fra l’allegria universale, altra sua
melensa composizione, ed eccoti fondata
l’Accademia, la quale si disse dei Granelleschi
perché assunse per insegna un gufo
sollevante con una zampa un paio di testicoli
o granelli» [Nissati 131].
@Accademia dei Nobili, fondata alla Giudecca
il 17 agosto 1619 dalla Repubblica allo
scopo di vigilare sull’educazione della gioventù
e avviare così ogni anno 46 patrizi
poveri (tra i 10 e i 13 anni), estratti a sorte,
alla cultura del mare (numero poi elevato a
60). Gli studenti, mantenuti a spese pubbliche
fino all’età di 20 anni, erano istruiti in
religione, grammatica, umanità, nautica e
diritto civile. All’inizio l’Accademia fu affidata
a sacerdoti secolari, in seguito venne
sottoposta alla direzione dei Padri Somaschi.
I corsi furono sospesi nel 1797 con la
fine della Repubblica, ma ripresi durante la
dominazione austriaca, che ribattezzò l’istituzione
Collegio dei Cadetti di Marina di Venezia
(1802). La memoria di quell’istituzione
rimane nella toponomastica: Calle Longa/Sotoportego
de l’Accademia dei Nobili.
@Accademia dei Pacifici di Venezia, sorse a
Venezia e si sa che uno dei membri fu il
poeta e letterato Santinelli [vedi].
@Accademia dei Pazzi Amorosi, sorta nel
1593, altro non si sa.
@Accademia dei Pellegrini, sorta verso la
metà del 16° secolo. I suoi affiliati erano
soliti trovarsi nei giardini di Murano. Scopo
dell’Accademia era sostenere i letterati
indigenti.
@Accademia dei Rinati, sorta nel 1602.
@Accademia dei Riuniti, sorta nel 1593.
@Accademia dei Sollevati Genovesi, sorta
nel 1625.
@Accademia dei Vigilanti, istituita a Murano
nel 1602 dal torcellano Coccalino Coccalini.
Ebbe sede in una casa della famiglia
Da Lezze ed aveva come scopo l’educazione
dei giovani attraverso l’insegnamento
delle Scienze, delle Lettere, delle Lingue,
delle Arti visive e teatrali.
12
@Accademia dei Vigilanti Purificati, fondata,
o meglio, rifondata a Murano nel 1675
da Lorenzo Stropponi e Giovanni Doglioni
a seguito della dipartita di alcuni membri
dell’Accademia dei Vigilanti che fondarono
alla Giudecca l’Accademia dei Vigilanti Separati.
L’Accademia dei Vigilanti Purificati di
Murano continuò con buonissimo, universale
riscontro l’attività istituzionale.
@Accademia Delfica, fondata a Palazzo
Gussoni sul Canal Grande (di fronte a Ca’
Pesaro) da Francesco Gussoni nel 1647, fiorì
fino al 1690.
@Accademia della Cavallerizza, vedi Cavallerizza
dei Nobili.
@Accademia della Fama, o Accademia veneziana,
fondata a S. Canciano (S. Polo) nel
gennaio del 1558 dal patrizio Federico Badoer
con lo scopo di tradurre e pubblicare
i classici antichi e far conoscere i moderni.
L’accademia, che fu la più importante associazione
di dotti in Venezia, pubblicò una
ventina di opere. Era composta da un centinaio
fra patrizi, eruditi, scienziati e umanisti
dell’epoca. Tra loro il doge Alvise Mocenigo
I (1570-1577). Il logo stampato sul
frontespizio dei volumi editi dall’accademia,
era costituito dalla «Fama in atto di
volare, con un piede sul mondo e la tromba
in bocca, su sfondo di raggi di luce, entro
una corona di alloro», mentre aveva come
motto Io vol al ciel per riposarmi in Dio. Nel
1561, con l’uscita di scena del suo fondatore,
incarcerato per debiti contratti verso il
duca di Brunswick, l’accademia si sciolse.
Suo segretario era Bernardo Tasso [vedi].
@Accademia della Galleria di Minerva, fondata
da Girolamo Albrizzi che dal 1696 editò
La Galleria di Minerva [vedi], una pubblicazione
saltuaria che cessò nel 1717.
@Accademia di Belle Arti, o ABA, istituzione
adibita alla formazione di artisti. Fondata
da Napoleone il 12 febbraio 1807 in
luogo della soppressa Accademia di Pittura,
Scultura e Architettura [vedi]. Primo presidente
fu Almorò Pisani. Eugenio, viceré
d’Italia, ordinò di organizzarla come quelle
di Milano e Bologna: nacque così l’Accademia
di Belle Arti di Venezia con sede
nell’ex Convento della Carità (già sede
della Scuola Grande della Carità, la più
antica delle 7 Scuole Grandi di Venezia,
essendo stata fondata nel 1260, corporazione
laica di devozione e mutua carità e
assistenza ai poveri) e l’ex Chiesa di S.M.
della Carità. L’Accademia, che prepara figure
professionali nel campo della produzione
artistica, del restauro contemporaneo,
della progettazione multimediale, del
design e di altre tecniche dell’immagine,
comprese quelle delle pratiche scenografiche
tradizionali ed elettroniche, abbandonò
la sede storica nel 2004 per quella nuova
alle Zattere, già Ospedale ai Incurabili.
Tra i presidenti storici Giambattista Tiepolo,
Pietro Edwards, Leopoldo Cicognara,
Pompeo Molmenti. Molti importanti artisti
sono transitati per l’accademia, da Giannantonio
Selva (1753-1819) ai maestri del
Novecento: Federico Zandomeneghi, Ettore
Tito, Luigi Nono, Pietro Fragiacomo,
Bruno Saetti, Guido Cadorin, Giuseppe
Cesetti, Mario De Luigi, Giuseppe Santomaso,
Virgilio Guidi, Alberto Viani, Emilio
Vedova.
@Accademia di Pittura e Scultura, fondata
il 24 settembre 1750 al secondo piano del
Fondaco de la Farina (o Fontegheto) a S.
Marco (poi sede della Capitaneria di Porto).
Nel 1756 fu riconosciuta ufficialmente
dalla Repubblica. Il doge Pietro Grimani,
poeta e sensibile all’arte, concesse ai pittori
non solo il Fontegheto, ma anche l’uso di
Calle Vallaresso per poter esporre e commerciare
i loro lavori. Dal 1771 l’accademia
comprendette anche l’architettura e si disse
Accademia di Pittura, Scultura e Architettura.
Insigni docenti furono Gian Battista
Piazzetta (1683-1754), Giovan Battista Pittoni
(1687-1767), Pietro Longhi (1702-
1785). Jacopo Marieschi (1711-1794), Giandomenico
Tiepolo (1727-1804), Michelangelo
Morlaiter (1729-1806), Il 12 febbraio
13
1807 l’istituzione fu trasformata da Napoleone
in Accademia di Belle Arti [vedi].
Ancora alla fine del 1600, gli artisti veneziani
avevano chiesto alla Repubblica di promuovere
la fondazione di un’accademia (come
si era fatto a Firenze nel 1562 e a Roma
nel 1577) per rendere l’arte veneta competitiva
con quella praticata nelle altre accademie
già esistenti in alcune città importanti
della penisola italiana. Nel 1750 la Repubblica
concesse al Collegio dei Pittori e degli
Scultori l’utilizzo di una stanza al Fondaco
de la Farina (o Fontegheto) a S. Marco. La
concessione fu estesa (1759) ad altre tre stanze
e a un corridoio situati nel piano superiore.
Scopo dell’accademia era quello di dare
l’opportunità ai giovani artisti di «disegnare
un uomo ignudo»tutti i giorni, tranne i festivi,
dal giorno di S. Luca (18 ottobre) al venerdì
santo. Alla fine di ogni anno gli studenti
potevano concorrere al premio che
consisteva in un attestato, scritto su pergamena
con il sigillo dell’accademia.
@Accademia di Pittura, Scultura e Architettura,
vedi Accademia di Pittura e Scultura.
@Accademia di Scienze Lettere ed Arti, fondata
a Padova dalla Repubblica il 18 marzo
1779 fondendo l’Accademia dei Ricovrati
(1599) e l’Accademia di Arte Agraria (1769)
con l’idea di creare, sull’esempio di altre
accademie europee, un organo consultore
per tutte le scienze. Dal 6 marzo 1949 la denominazione
ufficiale fu Accademia Patavina
di Scienze, Lettere ed Arti.
@Accademia Erizzo, vedi Accademia Farsetti.
@Accademia Farsetti, fondata a Ca’ Farsetti
da Filippo Farsetti [vedi], presentava una
ricca collezione di calchi in gesso delle più
celebri sculture classiche per la formazione
dei giovani artisti. Era comunque aperta
anche ai turisti. Tra gli scultori che la frequentavano
c’era il giovane Canova, che vi
si recava spesso allo scopo di copiare le
opere degli antichi. In seguito si chiamò
Accademia Erizzo perché nel 1787 la sede fu
trasportata da Andrea e Guido Erizzo nel
loro palazzo sul Canal Grande.
@Accademia letteraria dell’Arcadia, vedi
Accademia degli Animosi.
@Accademia Loredana, vedi Accademia degli
Incogniti.
@Accademia Pellegrina, un’accolita fittizia
con scopi autopromozionali ideata a Venezia
nel 1547 da Anton Francesco Doni in
collaborazione con lo stampatore Francesco
Marcolini che ne fu segretario e tipografo
di fiducia. Chiuse i battenti nel 1590.
@Accademia Veneta Letteraria, fondata nel
1802 contribuì a formare, assieme all’Accademia
dei Filareti e alla Società Veneta di Medicina,
l’Ateneo Veneto.
@Accesi, Compagnia della Calza eretta tra il
gennaio e il febbraio del 1562 da 12 soci fondatori,
ebbe fino a 30 compagni. Rimase in
vita tre anni. «Il colore della calza era rosso,
turchino e bianco. L’impresa ricamata sulla
calza destra raffigurava un diamante posto
sopra una caraffa d’acqua, acceso dai raggi
del sole che battevano sull’acqua rifrangendosi»
[Mancini et alii, vol. I, 67]. Organizzò
feste e la rappresentazione di una commedia
in un apposito teatro provvisorio progettato
dal Palladio. Vedi Teatro del Palladio.
@Accordo di Orvieto, un trattato siglato dal
doge Giovanni Dandolo (1280-1289) il 3
marzo 1281 a Ravenna per porre fine al
conflitto con Ancona. Qualche mese dopo,
però, il doge si alleò con Carlo I d’Angiò
(re di Napoli e Sicilia) e con Filippo III (re
di Francia) per invadere Costantinopoli.
L’accordo prevedeva che nel giro di due
anni Venezia avrebbe allestito una flotta di
40 galee al comando dello stesso doge con
riunione a Brindisi e partenza alla volta di
14
Costantinopoli. La spedizione fallì per l’insurrezione
contro gli angioini dei Vespri siciliani
(30 marzo 1282), rivolta fomentata
da Pietro III d’Aragona con l’appoggio, tra
gli altri, del basileus, che mandò in fumo l’idea
di angioini, francesi e veneziani di detronizzarlo.
Ad innescare la rivolta siciliana
fu la protervia di un soldato che palpeggiò
una fanciulla che si stava avviando alle
nozze; il futuro sposo venne alle mani col
soldato e lo uccise. Partì così la caccia ai
francesi mentre suonava la campana del
vespro e si allargò presto a tutta Palermo e
in breve alle altre città dell’isola. I siciliani
si diedero a Pietro d’Aragona e Carlo si
uccise (sembra) per aver perduto il regno.
S’inserì il papa Martino IV, che chiese agli
alleati dell’Accordo di Orvieto di attaccare
Pietro d’Aragona, per riconquistare la Sicilia,
già feudo pontificio. Venezia si rifiutò
e il papa, contro la città e il suo doge, lanciò
(1284) l’interdetto che il nuovo pontefice
Onorio IV ritirò (dicembre 1285).
@Accordo di Programma, firmato il 3 agosto
1993 dal Comune di Venezia insieme al Magistrato
alle Acque e alla Regione del Veneto
per creare le necessarie sinergie e stabilire
le singole competenze fra i tre enti finalizzati
alla manutenzione dei rii e alla tutela
e conservazione del patrimonio edilizio.
Si stabilì così che il Comune di Venezia si
deve occupare del Progetto integrato rii, ovvero
dell’escavo a secco dei rii interni e del
risanamento delle sponde; il Magistrato alle
Acque dei grandi marginamenti lagunari,
delle sponde prospicienti il Canale della
Giudecca e il Bacino di S. Marco e delle insulae
intese come difesa locale perimetrale
dalle acque alte; la Regione di elargire i fondi
per gli interventi connessi al risanamento
igienico-sanitario.
@Accordo sulla Chimica, stipulato il 21 ottobre
1998, approvato il 12 febbraio 1999, integrato
nel 2000. Sottoscritto da aziende private,
Stato, Enti Pubblici e Sindacati per
mantenere le condizioni di coesistenza tra
la tutela dell’ambiente e lo sviluppo del settore
chimico. I due obiettivi principali dell’Accordo
furono: 1) risanare e tutelare
l’ambiente con azioni di disinquinamento,
bonifica e messa in sicurezza dei siti, di riduzione
delle emissioni in atmosfera e in
laguna e di prevenzione dei rischi di incidente
rilevante; 2) indurre investimenti
adeguati, con l’obiettivo di dotare gli impianti
esistenti delle migliori tecnologie ambientali,
assicurando il mantenimento e la
qualificazione dell’occupazione. Per coordinare
e realizzare i progetti di bonifica si
realizzò un Master Plan con l’obiettivo di ridurre
il trasferimento di inquinanti da Porto
Marghera alla laguna e al suo ecosistema,
risanare i fondali dei canali industriali con il
marginamento delle sponde. Nel 2006 il
Comune varò un sondaggio tra i residenti e
i dati furono resi pubblici il 15 luglio: la
popolazione del Comune rispose alla consultazione,
schierandosi per l’80% con il No
al mantenimento a Marghera del ciclo del
cloro, una delle sostanze più usate nei cicli
produttivi dell’industria petrolchimica, e
dannosissimo per la salute. Si pose quindi il
problema della riconversione della chimica
a Marghera e di tutti gli altri impianti.
@Acec, Associazione Cattolica Eserceni Cinema,
si trova a Cannaregio, S. Geremia 335.
@Aci, Azione Cattolica Italiana, si trova a S.
Marco 2760.
@Acipsa, Associazione Cattolica Infermiere
Professionali Assistenti Sanitarie, si trova a
S. Marco 2760.
@Acit, Associazione Culturale Italo Tedesca, ha
la sua sede a Palazzo Albrizzi (Cannaregio
4118). Fu fondata nel 1971 allo scopo di diffondere
la lingua e la cultura tedesca e approfondire
quindi i rapporti con i paesi di
lingua tedesca, in particolare con la Germania.
L’Acit organizza anche eventi musicali
e artistici.
@Acni, vedi Acnil.
@Acnil, Azienda Comunale per la Navigazione
Interna Lagunare, nacque il 1° gennaio 1930
e prese il posto della vecchia Svnvl (Società
veneta di navigazione a vapore lagunare)
che a sua volta era subentrata, dal 1890, alla
Compagnie des bateaux omnibus de Venise
[vedi]. La Svnvl, comunque, non scomparve,
ma si dedicò soltanto ai trasporti tra
Venezia e le altre località dell’estuario, cioè
tra Venezia e Chioggia, Cavarzere, Cava
Zuccherina (già Equilo, poi Jesolo), Burano,
Torcello, Fusina. Nel 1903 il Comune indis-
15
se un referendum per assumere direttamente
la gestione dei servizi interni di navigazione.
Il parere positivo della popolazione
portò alla costituzione (1° maggio
1905) dell’Acni (Azienda Comunale per la
Navigazione Interna). Due aziende, dunque,
l’Acni per la navigazione interna e la Svnvl
per quella intercomunale, ma nel 1930
l’Acni assorbì la Svnvl, diventando Acnil. Il
25 aprile 1933, con l’apertura del Ponte
translagunare automobilistico, il Comune
affidò la gestione degli autobus alla Sat
(Società Anonima Tramvie). In seguito fu
completato lo scavo del Rio Novo per stabilire
una connessione più diretta con Piazza
S. Marco e per quel servizio l’Acnil fece
costruire appositamente 8 motoscafi, più
piccoli dei vaporetti e più maneggevoli. Al
Lido i trasporti furono assicurati dal 1908
(anno di inaugurazione del Palace Excelsior)
dalla Ciga (Compagnia Italiana Grandi
Alberghi) che aveva istituito un servizio
di tram, ma il 1° gennaio 1941 iniziò in sostituzione
un servizio automobilistico,
mentre cominciarono i lavori per dotare l’isola
di un servizio di filobus. L’entrata dell’Italia
in guerra (10 giugno 1940) portò lo
scompiglio nella flotta dell’Acnil: molti natanti
furono requisiti. Dopo la guerra l’Acnil
riorganizzò il proprio personale e la flotta
al punto che nel 1950 tutti i servizi risultavano
ristrutturati. Nel 1965 l’Acnil acquisì
anche l’esercizio della rete urbana di Mestre
e Marghera che era stato affidato alla
Sfm (Società Filovie Mestre). Il 21 dicembre
1966 scomparve l’ultima linea filoviaria di
Mestre: i filobus furono sostituiti dagli autobus.
Il 1° ottobre 1978 i trasporti, compresi
quelli su gomma, furono affidati a un
nuovo soggetto che assorbì tutto: l’Actv
(Azienda del Consorzio Trasporti Veneziano),
diventata SpA a prevalente capitale
pubblico il 1° gennaio 2001. Dal gennaio
2006 l’Actv ha concentrato gli uffici della
sede direzionale al Tronchetto.
@Acotanto, famiglia originaria di Altino,
produsse antichi tribuni e un beato (Pietro).
Altri dicono che venne da Costantinopoli
condotta dal doge Domenico Michiel
(1156-1172). Risulta estinta all’inizio del
Quattrocento [Chojnacki].
@Acotanto, Pietro, beato, patrizio insigne
per la sua carità e monaco benedettino, fu
definito padre dei poveri, morì nel 1187. Rifiutò
per umiltà l’incarico di abate e preferì
vivere da recluso in un chiostro. Fu sepolto
nella Chiesa di S. Basilio (Dorsoduro)
nella cui parrocchia abitava, ma dal 1821
si trova nella stessa urna di san Costanzo
nella Chiesa di S. Trovaso. Venne dichiarato
beato l’8 agosto 1759. Per volontà del patriarca
Sarto (1894-1903), grande sostenitore
dei patronati, gli venne dedicato il Patronato
Pietro Acotanto a S. Canciano (Cannaregio).
La pala del beato Pietro Acotanto,
opera dell’ultimo mosaicista Pietro Monaco
[vedi], si trova nella Chiesa di S. Marco:
mostra il beato in abiti patrizi che tiene
con la sinistra un sacchetto e con la destra
le monete da distribuire ai poveri intorno a
lui. Si festeggia il 26 agosto.
@Acqua alta, o aqua granda in veneziano, si
riferisce convenzionalmente alla marea
che supera il valore di 80 cm sopra lo zero
mareografico. A questa quota le parti più
basse di Venezia del Centro storico vengono
sommerse dall’acqua di marea. Se l’acqua
alta supera i 110 cm si definisce alta
marea eccezionale o marea molto sostenuta.
16
Ecco le dieci acque più alte:
Storicamente, la cronaca delle acque alte
segnala punte di marea altissime negli anni
589 (17 ottobre), 782, 840, 885, 1102 (9 marzo),
1106, 1240 (23 settembre), 1268, 1280,
1282, 1283 (20 dicembre), 1286 (18 gennaio),
1297, 1314 (fine novembre), 1340 (15 febbraio),
1341 (25 febbraio), 1386 (18 gennaio),
1410 (31 maggio, 10 agosto), 1419 (ottobre),
1423, 1428 (11 maggio), 1429 (2 marzo), 1430
(10 ottobre), 1442 (10 novembre), 1444, 1445,
1502 (26 novembre), 1503 (17 agosto), 1511
(29 maggio), 1514 (14 novembre), 1517 (16
novembre), 1518 (19 novembre), 1521 (16
ottobre), 1522 (26 e 27 gennaio), 1523 (7 e 8
ottobre), 1525 (16, 18 e 19 novembre), 1527 (6
giugno), 1531 (29 ottobre), 1535 (3 ottobre, 20
dicembre), 1543, 1550 (21 novembre), 1559
(12 ottobre), 1600 (8, 18 e 19 dicembre), 1686
(5 novembre), 1727 (21 dicembre), 1738 (31
dicembre), 1739 (7 ottobre), 1742 (5 e 28
novembre), 1746 (31 ottobre), 1748 (4
novembre), 1749 (31 ottobre), 1750 (9 ottobre),
1792 (24 dicembre), 1794 (24 dicembre),
1839 (5 dicembre), 1848, 1867, 1936 (16 aprile),
1951 (12 novembre), 1960 (15 ottobre),
1966 (4 novembre), 1968 (3 novembre), 1979
(17 febbraio e 22 dicembre), 1986 (1° febbraio),
1992 (8 dicembre), 2000 (6 novembre),
2002 (16 novembre), 2008 (1° dicembre),
2009 (25 dicembre), 2010 (24 dicembre)
[Cfr. anche A. Giordani Soika, Venezia e il
problema delle acque alte (1976) e Wikipedia
s.v. Acqua alta].
@Acqua di Melissa, vedi Melissa.
@Acqua potabile, un tempo attinta dai
pozzi (privati e pubblici) che raccoglievano
l’acqua piovana per mezzo di apposite
grondaie e gatoli (pietre forate poste in strada).
Il rifornimento dei pozzi avveniva anche
grazie ad apposite barche che la prelevavano
nei fiumi e la trasportavano in città.
17
Questo servizio era fatto dalla corporazione
degli aquarioli.
@Acquavitai, o venditori d’acquavite, erano
coloro che vendevano al pubblico liquori e
vi si comprendevano anche i caffettieri.
Nel 1773 si contavano fino a 218 botteghe
d’acquavite, con 155 inviamenti, 6 banchetti,
e 30 così detti posti chiusi, atti pur
essi a divenire botteghe. Gli acquavitai,
chiusi in corpo fino dal 1601, si raccoglievano
nella Chiesa di S. Stin (S. Polo), sotto
il patrocinio di S. Giovanni Battista.
@Acquedotto, costruito tra il 1882 e il 1884.
Da allora cessò l’uso abituale dei pozzi, anche
se per un certo periodo ad alcuni furono
applicati dei meccanismi di pompaggio.
@Acqueruolo, o aquariol, antichissima corporazione
che aveva il compito di rifornire
la città di acqua potabile. L’arte degli aquarioli
si costituì in corpo il 25 dicembre 1386
quando ottenne il permesso di fabbricare
in Campo S. Basegio (S. Croce), presso il
campanile, una piccola casa a uso di scuola,
e un altare nella chiesa. Nel 1773 contava
18 capi maestri e 8 figli di capo maestro,
ma c’erano anche 100 individui non descritti
nell’arte medesima, i quali pagavano
20 soldi all’anno per poter introdurre
acqua a Venezia e venderla al minuto.
@Acquimoli, specie di mulini piantati sulle
paludi che giravano grazie al flusso e riflusso
della marea. Il più antico documento
in cui si trovano ricordati gli acquimoli
risale al 1044 [Cfr. Federigo 69].
@Acquisti, o Aquisti famiglia originaria di
Gardone Val Trompia (Brescia), assunta al
patriziato per soldo il 1° settembre 1686
durante la guerra di Morea (1684-1699). Presente
in M.C. nel 1797. Estinta.
@Acri, vedi San Giovanni d’Acri.
@Actv, vedi Acnil.
@Adami, famiglia originaria di Altino, presente
in M.C. nel 1297. Si estinse nel 1378.
@Adami, Andrea, stuccatore, operò nel 1757
nella Scuola di S. Giovanni Evangelista.
@Adami, fratelli incisori, autori di un album
«riguardante le lotte di vicentini contro gli
austriaci nel giugno del 1848 e la loro dolorosa
capitolazione, le prime fortunate lotte
dei veneziani contro gli austriaci quali la
Sortita di Marghera, i combattimenti e la
sconfitta degli austriaci a Mestre» [Lorenzetti
734].
@Adamo, famiglia assunta al patriziato tra il
1297 e il 1311.
@Addolorata, vedi Beata Vergine.
@Adeodato Maria da Venezia, vedi Querini
Girolamo.
@Adige, il fiume che garantiva ai barcaioli e
battellieri lagunari la libera navigazione
fluviale e quindi la possibilità di commerciare
con l’entroterra sia il sale sia il pesce,
le basi dell’antica ricchezza veneziana. Sorge
presso il Passo Resia in Alto Adige e sfocia
nell’Adriatico presso Chioggia, dopo
circa 410 km, per cui è il fiume italiano più
lungo dopo il Po. L’Adige attraversa Trento,
Verona, Cavarzere e Legnago mentre
lambisce Merano, Bolzano e Rovereto.
@Adoaldo, o Adoaldi, o Aldoi, o Aoldi, famiglia
originaria di Andros, un’isola delle Cicladi.
Produsse antichi tribuni e fece edificare
la Chiesa di S. Stae [vedi]. Fu assunta al
patriziato dopo la Congiura Querini-Tiepolo
[vedi]. Si estinse nel 1433. Vedi Alduin.
@Adorazione eucaristica, Opera pia, si trova
nella Chiesa di S. Zulian (S. Marco).
@Adorno, Benedetto, capitano istriano, creato
cavaliere di S. Marco il 28 aprile 1788 dal
doge Paolo Renier per aver costretto un legno
corsaro alla fuga e recuperato una nave
veneziana predata.
18
@Adria, o Hatria/Atria, in provincia di Rovigo,
già abitata dagli antichi veneti, occupata
in prosieguo di tempo dai greci e dagli etruschi,
importante emporio commerciale e
centro di diffusione della cultura greca. In
seguito diventò colonia siracusana, poi fu
conquistata dai galli e quindi posseduta dai
romani, divenendo un importante municipio.
Fu collegata a Padova, Altino e Aquileia
con la Via Popilia [vedi]. Il progressivo
interramento del porto ne determinò la decadenza.
Aggregata all’esarcato di Ravenna
passò alla Chiesa (754), che la donò ai vescovi
(882), poi il sacro romano imperatore
Federico II la cedette agli Estensi (1221) e da
questi passò ai Carraresi. Tornò ancora agli
Estensi e dal 1345 al 1438 appartenne alla
Repubblica. Distrutta nel 1482 durante la
guerra tra Venezia e Ferrara e ridotta a un
villaggio spopolato e malarico, decise di
darsi a Venezia, che la riedificò e compì importanti
opere di bonifica consentendo una
ripresa economica. In particolare il taglio di
Porto Viro, ovvero la deviazione verso sud
del corso del Po operata all’inizio del 17°
sec., la salvò dalla decadenza completa:
dopo la deviazione artificiale delle acque
del Po nella sacca di Scardovari per impedire
l’interramento della laguna, l’economia
di Adria cominciò una lenta ripresa,
che culminò con le radicali bonifiche per
rendere coltivabili e produttivi i terreni circostanti.
L’alluvione storica del Polesine
(1951) la danneggiò gravemente.
@Adriana, regina di Padova, moglie del re
di Padova Gilius ucciso da Attila. Secondo
la leggenda Adriana riuscì a fuggire su una
nave con le sue ancelle e i suoi beni approdando
a Dorsoduro e creandovi il primo
insediamento e le fondamenta della Chiesa
dell’Angelo Raffaele.
@Adrianopoli, città della Turchia europea
(Tracia), fondata nell’anno 125 dall’imperatore
Adriano e fortificata da Diocleziano
(243-313) e Teodosio (347-395), fu il baluardo
di Costantinopoli contro le invasioni.
Aperta da Venezia al commercio nel 1082,
grazie alla concessione fatta dal basileus
Alessio Comneno, venne sottoposta alla
sovranità della Repubblica nel 1205 finché
non fu perduta nel 1365, divenendo la base
dell’espansione turca in Europa.
@Adriatica di Navigazione, società dell’Iri-
Finmare, nata nel 1932 come Compagnia di
Navigazione Adriatica, trasformata nel 1936
in Adriatica Società Anonima di Navigazione,
riunendo alcune compagnie di navigazione
private: Società San Marco, Costiera di
Fiume, Zaratina, Nautica di Fiume, Saim
di Ancona, Puglia di Bari. Si occupava dei
collegamenti merci e passeggeri tra l’Italia
e Jugoslavia, Albania, Grecia, Egitto, Libano
e Turchia, e inoltre serviva con un servizio
di traghetti e aliscafi anche le Isole
Tremiti e la Regione istriana. L’Adriatica
aveva la sede storica a Venezia, portando
lo stemma della marina Serenissima. Tutte
le navi sono state gradualmente vendute o
smantellate, riducendo man mano le linee
servite, considerate non necessarie ai fini
pubblici. Nel 2004 la società confluì totalmente
in Tirrenia.
@Adriatico, Mare, nome derivante da Adria,
che lo dominava con i suoi commerci. Fu
poi detto Golfo di Venezia per l’assoluto
controllo che vi esercitò la città-stato a partire
dal Mille e almeno fino al 1510, quando
per sfaldare la Lega di Cambrai il doge
concesse ai sudditi della Chiesa di navigarlo
liberamente senza imposizioni di
gabelle. Con la fine della Repubblica (1797)
l’egemonia sull’Adriatico passò all’Austria
e, salvo la parentesi napoleonica (1806-
1814), durò fino all’unità d’Italia (1861).
@Aeroporto Marco Polo, iniziò l’attività il 1°
aprile 1961 con la denominazione di Aeroporto
Internazionale Marco Polo. La prima
pietra del nuovo aeroporto in terraferma, a
Tessera, fu posta nel 1959, presente il patriarca
di Venezia Roncalli, futuro papa
Giovanni XXIII, mentre nell’agosto del
1960 veniva ultimata la pista. Iniziava un
19
nuovo, fecondo periodo per l’aviazione italiana:
dal Marco Polo (diventato presto il
terzo aeroporto d’Italia per numero di passeggeri
all’anno, inferiore soltanto a Roma
e Milano) partono tutte le più importanti
linee aeree che congiungono Venezia con il
resto del mondo. La sua gestione è affidata
alla Save [vedi]. All’inizio del 21° sec. sono
state inaugurate nuove e imponenti strutture
ricettive per i passeggeri.
@Aeroporto Nicelli, funziona al Lido di Venezia
dal 18 agosto 1926. Intitolato ad un
asso dell’aviazione militare italiana, il sergente
Giovanni Nicelli caduto in volo nel
maggio del 1918. L’aeroporto era già stato
usato per scopi militari durante la prima
guerra mondiale, ma nel 1926 la Società
Transadriatica, fondata dai fratelli Renato,
Mario e Bruno Morandi sponsorizzati dal
padre Gustavo, ottenne la concessione come
aeroporto civile. Adattato alle nuove e-
sigenze, con la costruzione di una stazione
aeroportuale ai bordi della pista d’atterraggio
e sul fronte opposto le officine per la riparazione
e manutenzione, la società si dotò
di aerei Junkers usciti dalle officine di Hugo
Junkers considerato il più geniale ideatore
e costruttore del momento. La pista fu
inaugurata con il volo Venezia-Vienna. Il
giorno dopo volo di ritorno Vienna-Venezia.
Il 31 gennaio 1927 la Transadriatica ottenne
la concessione della linea nazionale
Venezia-Roma e per celebrare l’evento le
Poste emisero un francobollo speciale. Seguirono
poi la concessione decennale della
linea internazionale Venezia-Vienna (23
marzo 1928) in luogo delle concessioni temporanee
e la Venezia-Ancona-Bari-Brindisi
dal 21 marzo 1929. In rapida successione si
aprirono altre nuove linee nazionali e internazionali:
Venezia-Trento (15 maggio 1930),
Venezia-Firenze (9 agosto 1930), Venezia-
Monaco di Baviera (2 maggio 1931). Alla
fine di dicembre 1931 la Transadriatica fu
assorbita dalla Sam (Società aerea mediterranea)
presieduta da Umberto Klinger. La
fusione delle due società portò anche ad un
nuovo assetto organizzativo e la rete venne
divisa in tre direzioni periferiche: rete
adriatica con sede a Venezia, rete tirrena a
Ostia e rete del levante a Tirana. La rete adriatica
riarticolò e conservò le precedenti linee
nazionali (Roma-Firenze-Venezia e Venezia-Ancona-Bari-Brindisi)
e internazionali
(Roma-Venezia-Vienna e Venezia-Monaco
di Baviera). In seguito, la Sam s’ingrandì
con l’assorbimento di altre società aeree e
nel 1934 assunse il nuovo nome: Ala Littoria,
la prima compagnia di bandiera italiana.
Nel 1934 sorse la nuova aerostazione,
elegante palazzina dalle sobrie linee archi-
20
tettoniche che per i suoi alti valori artistici
fu in seguito vincolata dal Ministero per i
Beni Culturali. All’ammodernamento seguirono
altri collegamenti internazionali e
nazionali: Berlino e Praga dapprima, poi,
attraverso gli scali di Milano e Torino, anche
Parigi e Londra, infine Budapest e Varsavia.
Nel 1939 i movimenti sul Nicelli toccarono
la cifra record di 3.880 aeromobili,
23.285 passeggeri e 400 tonnellate di merci
e posta. Tutte le principali compagnie aeree
europee operarono nello scalo veneziano
del Nicelli. Fra queste l’Air France, la
Sabena, l’Imperial Airways, la Lufthansa e
la Swissair. Durante la seconda guerra
mondiale, l’Aeroporto Nicelli servì come
base per i reparti del corpo aereo italiano
inviato sulla Manica, mentre i collegamenti
civili sulla linea Venezia-Monaco-Berlino
continuarono anche dopo l’8 settembre
1943 e fino a tutto il 1944. Terminato il conflitto
e iniziata la lenta ripresa, i primi aerei
civili ritornarono ad atterrare al Lido di Venezia,
mentre risorsero, grazie all’opera di
Umberto Klinger, le vecchie officine dell’Ala
Littoria situate ai bordi della pista di
atterraggio. Esse furono ristrutturate e nel
1947 il nuovo complesso era pronto e due
anni dopo assunse il nome di Officine Aeronavali
Venezia-Lido Spa, fornendo un supporto
essenziale allo scalo veneziano che si
andava riorganizzando e riconsolidando.
Ma tempi nuovi incalzavano e l’inarrestabile
progresso dell’industria aeronautica
apriva nuovi orizzonti agli operatori del
settore. Gli apparecchi a reazione sostituirono
quelli ad elica e le piste di atterraggio
di un tempo non erano più idonee per accogliere
i nuovi aerei. Anche la pista di atterraggio
fu giudicata non più adatta alle
nuove esigenze del volo. Si decise così la
costruzione di un nuovo aeroporto in terraferma,
a Tessera. Il vecchio Nicelli si ridusse
ad accogliere piccoli aerei privati e
una scuola per piloti e paracadutisti.
@Afro, nome d’arte di Afro Libio Basaldella
(Udine 4 marzo 1912-Zurigo 1976), uno dei
massimi esponenti dell’Astrattismo. Studiò
a Venezia e a Firenze. Fu uno dei protagonisti
del Fronte Nuovo delle Arti e poi
del Gruppo degli Otto. Nel 1956 alla Biennale
di Venezia vinse il primo premio riservato
a un pittore italiano. Un suo dipinto
(Ville Fleurant) si trova a Ca’ Pesaro nella
sala dei pittori astrattisti.
@Agadi, famiglia originaria di Jesolo, esclusa
all’inizio della Serrata del M.C. (1297) vi fu
riammessa nel 1310, dopo la Congiura Querini-Tiepolo.
Si estinse nel 1408.
@Aganoor, Vittoria (Padova 26 maggio 1855-
Roma 9 aprile 1910), poetessa. Di nobile famiglia
armena, figlia del conte Edoardo A-
ganoor e di Giuseppina Pacini, trascorse
l’infanzia a Padova, spostandosi presto a
Venezia con la famiglia. Pubblicò il suo primo
libro, Leggenda eterna (1900), a 45 anni.
Vittoria dichiarava di scrivere di testa e
non con il cuore. Il 28 novembre 1901 sposò
a Napoli il nobile deputato Guido Pompilj
e con lui si trasferì a Perugia.
@Agatone, 14° patriarca di Aquileia con sede
a Grado (679-680).
@Aggam, Associazione Gruppi Giovanili Attività
Montane, si trova a S. Marco 2542.
@Aggiunto sopra Monasteri, magistrato
che coadiuvava i Provveditori sopra Monasteri
e la Deputazione ad Pias Causas in merito
all’applicazione delle leggi sulla disciplina
e sull’economia degli ordini religiosi.
@Aimc, Associazione italiana maestri cattolici,
si trova a S. Marco 2760.
@Agilulfo, re dei longobardi (591-616), eletto
alla morte di Autari ne sposò la vedova
Teodolinda. Conclusa la pace con i franchi,
gli unni e gli avari, Agilulfo domò i duchi
longobardi ribelli, combatté più volte con
successo contro l’esarca di Ravenna ed
estese i domini longobardi in Umbria e nel
Veneto. Tentò invano la conquista di Roma
(593) difesa dal papa Gregorio I, poi detto
Gregorio Magno. Nel 601 invase Padova e
Monselice, causando una nuova emigrazione
in massa verso le isole della laguna.
@Aglietti, Francesco (Brescia 1° novembre
1757-Venezia 3 maggio 1836), si laureò in
medicina a Padova e nel 1780 si stabilì a Venezia,
dove praticò la professione di medico
nella parrocchia di S. Maurizio. Si distinse
anche come uomo di cultura. Nel 1793
fondò con Antonio Gualandris e Stefano
Gallino il Giornale per servire alla storia ragionata
della medicina di questo secolo, che dires-
21
se fino al 1800. Con il contributo dei più valenti
colleghi del tempo cominciò anche a
pubblicare nel marzo del 1793 le Memorie
per servire alla storia letteraria e civile (compilato
fino al 1800) e ancor prima, fra il 1792 e
il 1794, aveva curato l’edizione dell’opera
omnia di Francesco Algarotti. Dal 1817 al
1822 fu il 2° presidente dell’Ateneo Veneto
di cui era socio dal 1812. Nel 1842 lo scultore
Luigi Ferrari lo celebrò con un monumento
poi collocato nella Sala di lettura
dell’Ateneo Veneto. Emanuele Cicogna riferisce
nel suo diario manoscritto, conservato
al Correr, che questo fine anatomista,
ammalatosi l’imperatore Francesco I di
flusso intestinale, fu chiamato al suo letto
«quasicché non ci fosse a Vienna altro professore
capace di otturare il foro sovrano».
@Agnadello, vedi Battaglia di Agnadello.
@Agnese, Battista (ca 1500-1564), nato a Genova,
ma dal 1514 alla morte residente a
Venezia dove ebbe un laboratorio cartografico
dal quale uscirono decine e decine
di carte nautiche e topografiche finemente
disegnate su pergamena. Nel 1543 produsse
un atlante commissionato da Carlo V in
cui presenta correttamente la baia della
California come una penisola e non come
un’isola. Agnese amava inserire le nuove
scoperte geografiche nelle sue carte. Per
esempio, tracciò nel suo planisfero la rotta
del viaggio di Ferdinando Magellano, e in
oro puro la rotta dalla Spagna al Perù attraverso
l’Istmo di Panama, che serviva
per trasportare l’oro dalle colonie alla madrepatria.
Il suo atlante nautico del 1554 si
trova alla Marciana.
@Agnese, santa, comunemente detta sant’Agnese
di Assisi, sorella di santa Chiara,
fondò, intorno al 1250, il Monastero di S.
Chiara (S. Croce) che ospitava monache
francescane.
@Agnusdei, famiglia originaria di Altino,
fece edificare la Chiesa di S. Biagio e Cataldo
alla Giudecca ed ebbe un vescovo (Gualtiero)
[Bettinelli s.v. Agnusdei].
@Agnusdei, Gualtiero, 30° vescovo di Castello
(1255-1272).
@Agostini, famiglia della Ghiera d’Adda,
un ramo della quale (estinto) si trasferì a
Venezia e fu ammesso in M.C. fin dal 1018.
@Agostini, Antonio, vedi Gente Veneta.
@Agostini, Carlo, 42° patriarca di Venezia (5
febbraio 1949-28 dicembre 1952) nominato
da papa Pio XII. Nato a S. Martino di Lupari
(Padova), ordinato sacerdote nel 1910,
era diventato rettore del seminario di
Treviso e quindi nominato vescovo di Padova
(1932). Alla morte fu sepolto nella
cripta della Chiesa di S. Marco.
@Agostini, Domenico, nacque a Treviso
(1825), vescovo di Chioggia e 37° patriarca
di Venezia (22 giugno 1877-31 dicembre
1891), creato cardinale da papa Leone XIII
nel concistoro del 27 marzo 1882.
@Agostini, Marco (Venezia 15 dicembre
1960), consigliere comunale (1985-1990), comandante
del Corpo di Polizia Municipale
e direttore interdipartimentale del Comune
di Venezia (dal 1° aprile 2007).
@Agostini, Tiziana, eletta consigliera comunale
(2010) entrò nella Giunta Orsoni diventando
assessora alle attività culturali e
alla cittadinanza delle donne. Dal 2005 al
2009 ricoprì la carica di vicepresidente dell’Ateneo
Veneto. Ha fondato il Circolo culturale
Walter Tobagi (1990). Tra le sue pubblicazioni
Le donne del Nordest (2007) e Passioni
di carta (2008).
@Agostiniane, ordine religioso femminile
che come i frati del ramo maschile pospongono
al loro nome la sigla Osa (Ordo Sancti
Augustini). Sorse il 27 maggio 1264. Oltre
alla preghiera alcune si dedicavano all’istruzione
femminile o alla cura degli orfani.
A Venezia si trovavano nel Monastero
di S.M. Nova e in quello di S. Caterina.
@Agostiniani, ordine religioso formatosi nel
1256 secondo la regola di sant’Agostino
(354-430), ovvero un codice stabile di norme
che organizzano e orientano la vita comune
sulla base dei precetti evangelici di
povertà, castità, obbedienza. Nel 1199 s’insediarono
nell’Isola della Certosa fondando
il Monastero di S. Andrea che passò
(1425) ai Certosini. Dal 1297 gli Agostiniani
si trovano anche nella Chiesa di S. Stefano.
@Agostino d’Ancona, o Agostino Trionfi
(Ancona 1243-Napoli 2 aprile 1328), beato.
Nel 1300 questo frate eremitano soggiornò
nel Convento di S.M. di Nazareth, poi Lazzaretto
Vecchio.
22
@Agostino da Traù, o Agostino Casati (in
croato Kazotic), beato, fu priore dei Domenicani
di S. Giovanni e Paolo nel 1465.
@Agostino della Bargella, vedi Fangi.
@Agostino di Duccio, scultore e architetto
fiorentino (1418-481), giunse a Venezia nel
1446, dove studiò le sculture tardogotiche
e conobbe Matteo de’ Pasti, che lo chiamò
per la decorazione dell’interno del Tempio
Malatestiano a Rimini (1449-1457).
@Agostino Veneziano, o Agostino dei Musi
(Venezia ca 1490-Roma 1536). Incise con
abilità e finezza su modelli di Michelangelo,
Raffaello, Giulio Romano, Baccio Bandinelli
e Rosso Fiorentino.
@Agrimal, o Agrinali, famiglia proveniente
da Costantinopoli dopo la VI crociata
(1229). S’insediò a Castello, dalle parti di S.
Antonin e fu ammessa al patriziato nel
1310. Si estinse nel 1396.
@Aguzzini, eseguivano gli ordini del Comito
[vedi], ed erano incaricati di sorvegliare gli
schiavi e incitarli durante la voga.
@Aicardo, famiglia originaria di Altino, fece
edificare a Torcello la Chiesa di S. Antonio
[Cfr. Bettinelli s.v. Aicardo] e produsse antichi
tribuni. Presente in M.C. prima della
Serrata (1297) si estinse con Pietro che nel
1373 era sopracomito di Galera con il doge
Andrea Contarini (1368-1382).
@Ala Littoria, vedi Aeroporto Nicelli.
@Alabardi, Giuseppe, detto Schioppi, visse
nel 17° sec. (figura nella fraglia dei pittori
veneziani dal 1590 al 1637) e si dedicò alla
decorazione a fresco delle facciate dei palazzi.
Alcuni gli attribuiscono Il Martirio di
Bragadin nella Chiesa di S. Giovanni e Paolo,
mentre altri lo dicono opera di Paolo Piazza
(fra’ Cosimo).
@Alabardieri, guardia del corpo di cui si ha
notizia nel 1693: il doge Francesco Morosini,
eletto generale in levante per combattere
i turchi aveva un drappello di Alabardieri.
@Alamanni, Luigi (1495-1566), letterato fiorentino,
implicato nella congiura del 1522
contro il cardinale Giulio dei Medici, si rifugiò
a Venezia e poi in Francia prima di
rientrare a Firenze.
@Alarico, barbaro/germano che nell’anno
401 irruppe con i suoi visigoti nella Venetia:
scesero dalle Alpi Giulie e favoriti dalle
strade romane dilagarono nella pianura Padana,
creando un tale spavento che pochi
anni dopo (407), con la discesa di Radagaiso
a capo delle sue orde gote e sveve, si
ebbe la prima fuga verso la Laguna e dunque
la prima origine di Venezia.
@Albanese, Alfredo (Trani 9 gennaio 1947-
Mestre, Venezia 12 maggio 1980), funzionario
della Digos (divisione operativa della
Polizia di Stato creata nel 1974 per contrastare
il terrorismo), ucciso sotto la sua
abitazione dalle Brigate rosse [vedi].
@Albanese, Giovanni Battista (1573-1630),
scultore e architetto vicentino. Lavorò nella
Chiesa di S. Giorgio Maggiore e nella Chiesa
di S. Marco, in particolare sulla balaustrata
della Terrazza. A lui si devono sia i
fogliami rampanti dei 4 archi inflessi laterali
con le 4 statue di Santi Guerrieri (in sostituzione
delle statue originarie cadute
durante il terremoto del 1511) sia la statua
che sostituì quella della Prudenza danneggiata
nell’incendio del 1419.
@Albani, famiglia che rifabbricò nell’anno
929 la Chiesa di S. Servolo nell’isola omonima.
@Albani, famiglia di Urbino ascritta ad honorem
al M.C. subito dopo l’elezione di Giovanni
Francesco Albani al soglio pontificio
con il nome di Clemente XI (8 dicembre
1700).
@Albani, Bonaiuto, viaggiatore e mercante
veneziano, vissuto nel Quattrocento, s’imbarcò
giovanissimo per il Levante e giunse
in India, che divenne la base dei suoi affari.
Viaggiò ancora in lungo e largo senza
fare, però, mai più ritorno in patria.
@Albani, Gianfrancesco, cardinale romano,
a causa dell’occupazione francese si rifugiò
a Venezia dove partecipò al conclave
che nel 1800 elesse Pio VII.
@Albania Veneta, detta anche Albania Veneziana,
comprendeva un territorio corrispondente
grosso modo all’area che inizialmente
andava dalle Bocche di Cattaro, con i porti
di Castelnuovo e Cattaro, giù fino a Butrinto
con importanti città costiere come Budua,
Antivari, Dulcigno, Durazzo e Valona.
@Albania Veneziana, vedi Albania Veneta.
@Alberegno, o Alberengo, famiglia assunta
al patriziato tra il 1297 e il 1311 e subito
estintasi con Giacomo. Rimase un ramo cit-
23
tadinesco in cui si distinse Michele che nel
1558 scrisse una cronaca veneziana.
@Albarelli, Giacomo, pittore e scultore veneziano
ancora attivo nel 1638, collaborò per
34 anni con Palma il Giovane. Forse è suo il
busto realizzato nel 1621 per la Chiesa di S.
Giovanni e Paolo e attribuito al Palma.
@Alberenghi, famiglia originaria di Jesolo,
assunta al patriziato tra il 1297 e il 1311, produsse
uomini «attissimi» alla navigazione.
@Alberghetti, nome patronimico dato alla
famiglia Dandoli di Massafiscaglia (Ferrara).
Erano artiglieri e fonditori di cannoni.
A Venezia appare per primo un Sigismondo,
attivo dal 1487 al 1524. Tra i discendenti
si distinsero come fusori, tra gli altri, Alfonso
e Gianfranco. Alfonso fuse (1554-
1559) una delle due vere da pozzo in bronzo
per il Cortile di Palazzo Ducale (la più
vicina alla Porta della Carta), l’altra è di
Niccolò Conti (1556); Gianfranco realizzò il
pilo in bronzo collocato nel mezzo del Campo
de l’Arsenale (1693) per celebrare la conquista
della Morea e le altre vittorie di Francesco
Morosini.
@Alberghetti, Giusto Emilio, generale veneziano,
morto presso Gradisca nel 1616.
@Alberghetti, Giusto Emilio junior (1666-
1755), fonditore, scrisse un Compendio della
fortificazione pubblicato a Venezia nel 1694
presso Girolamo Albrizzi.
@Alberghetti, Maria (Venezia 1578-Padova
1664), venerabile, crebbe nella parrocchia
di S. Biagio (Castello), entrò nella congregazione
delle Dimesse e si trasferì a Murano
a fine Cinquecento divenendo badessa.
Nel 1615 fondò a Padova una nuova sede
di Dimesse e vi fu badessa per quasi
mezzo secolo. Il sacerdote veneziano Bernardino
Benzi ne pubblicò la biografia (Vita
della venerabil madre Maria Alberghetti,
Roma, 1672), sostenendo che la venerabile
aveva scritto 47 libri tra i quali Dialoghi della
vita interiore (1647).
@Alberghetti, Sigismondo, inventore e scrittore
militare veneziano. Pubblicò tra l’altro
Esame dei bombisti (1685). Morì nel 1702.
@Albero della Libertà, eretto in Piazza S.
Marco il 4 giugno 1797, quando a seguito
dell’abdicazione del doge (12 maggio
1797) e del passaggio dei poteri alla Municipalità
Provvisoria, si ebbe la prima
grande manifestazione pubblica del regime
democratico con la quale si sperava di
attirare il «popolo riluttante». In effetti, vi
fu un grande «concorso di curiosi, ma scarse
espressioni di ammirazioni, pochi applausi»,
tanto che sia i municipalisti sia Il
Monitore Veneto se ne lamentarono. Il buon
popolano, osservatore silenzioso, commentò
sottovoce: «Quattro minchioni che
fa festa».
@Alberoni, parte estrema del Lido di Venezia
dove si trova il traghetto che conduce a
Pellestrina. Era il porto di Malamocco, il for-
24
micaio di addetti al funzionamento di
quella fondamentale attività portuale che
rappresentava il perno attorno a cui ruotava
la vita e l’economia lagunare veneziana,
perché tale era la vocazione della località.
Fu detta Alberoni per via degli alberi (pioppi,
platani e pini) che si trovavano presso
l’antico forte, poi trasformato in campo internazionale
da golf. Il nome dato alla via
principale (Via Droma) descrive bene la località,
perché droma oltre che albero di nave
o pennone significa anche punto di riferimento
e quindi si deduce che gli Alberoni
erano sia zona di rifornimento di alberi per
navi, sia punto di riferimento per i naviganti.
Al centro dell’insediamento la Chiesa
di S.M. della Salute, una costruzione del
1931. Oltre al Campo da golf, gli Alberoni
ospitano la Torre dei piloti, gli impianti per
l’allevamento e la stabulazione delle cozze,
una bella spiaggia e magnifiche dune di
sabbia. La zona dunosa si è formata dopo
la realizzazione della grande diga foranea
degli Alberoni, iniziata nel 1842, per incanalare
la corrente di marea. Grazie alla diga,
la corrente acquista forza e raschia e
tiene alla profondità giusta i fondali della
bocca di porto, evitando così le continue
escavazioni e ottenendo l’effetto di far depositare
dalla corrente marina antioraria
enormi quantità di sabbia a ridosso della
diga stessa. L’azione del vento, poi, trasforma
la sabbia in un sistema di dune. Con la
diga foranea, lunga quasi 2 km, gli Alberoni
hanno acquistato una stupenda passeggiata
in mezzo al mare. Nel 1911 la Società
Anonima Bagni Alberoni creò una nuova
stazione balneare per rispondere alle esigenze
di una clientela che non trovava più
posto nelle spiagge del Lido. Nel censimento
del 2001 si sono contati 877 abitanti
(397 maschi e 480 femmine).
@Alberti, famiglia originaria «di Bretagna,
qui da rimoti tempi venuti diedero antichi
Tribuni. Un ramo di questa Famiglia si trasportò
in Acri di Soria, ed un altro fu escluso
al serrar del M.C., ed un terzo vi rimase
fino al 1590, nel qual anno mancò in Girolamo
[...]. Tommà [...] trovandosi in Germania
per suoi affari di Mercanzia, condusse
seco in Venezia il Corpo di S. Rocco, ciò nel
1483» [Bettinelli s.v. Alberti]. Altre notizie ci
dicono che gli Alberti furono assunti al patriziato
dopo la guerra di Chioggia (1381) e si
estinsero il 10 maggio 1623 con Girolamo.
@Alberti, Carmelo, docente siciliano di Discipline
dello Spettacolo a Ca’ Foscari a cavallo
tra 20° e 21° secolo.
@Alberti, Domenico (Venezia ca 1710-Roma
ca 1740), clavicembalista, compositore e cantante,
fu allievo di Antonio Lotti. Gli si deve
la diffusione del basso albertino, accompagnamento
ritmico e uniforme usato da molti
compositori. Della sua produzione sopravvivono
14 sonate. Nel 1736 Domenico
fu inviato come ambasciatore in Spagna e
qui incontrò Farinelli (al secolo Carlo Boschi
di Andria), il più famoso cantante lirico castrato
della storia: assistette ad una sua esibizione
canora e ne rimase impressionato.
@Alberti, Leon Battista (1404-1472), letterato
e architetto genovese, ma anche matematico,
filosofo e musicista, una delle figure
più poliedriche del Rinascimento. Studiò a
Venezia al seguito del padre, che si spostava
per i suoi commerci, e a Padova.
@Albertini, Galasso, 37° vescovo di Castello
(1311).
@Albertini, Giacomo, 38° vescovo di Olivolo
dal 1311 al 1329.
@Alberto da Chiatina, o Alberto Senese
(1135-1202), beato, sacerdote di Chiatina
ed eremita camaldolese, fu a Venezia nel
1180 circa.
@Alberto Magno, santo (Lauingen, Baviera,
1206 ca-Colonia 15 novembre 1280), il più
grande filosofo e teologo tedesco del medioevo,
fu a Venezia nel 1222 quando era
ancora studente all’Università di Padova.
Nel 1223 decise di entrare nell’ordine domenicano.
@Albinoni, Tommaso Giovanni (Venezia 8
giugno 1671-17 gennaio 1750), compositore
e violinista si autodefinì dilettante veneto.
Scrisse 48 melodrammi, ma ne rimangono
una ventina, mentre la sua produzione
strumentale fu pubblicata quasi per intero.
Usando alcuni frammenti di Albinoni, il musicologo
romano Remo Giazotto (1910-1998)
scrisse nel 1945 il famoso Adagio in sol minore
per archi ed organo (pubblicato nel 1958) che
ebbe un gran successo commerciale.
25
@Albino Spurio Postumio, console romano
sotto il quale si costruì (148 a.C.) la Via Postumia.
@Albiola, una delle 18 isole già abitate intorno
all’anno 840, vedi Pactum Lotharii.
@Albizzo, famiglia patrizia presente nel
Trecento [Chojnacki].
@Alboino, nato forse nel 526 in Pannonia, re
dei longobardi (detti così forse per via
delle lunghe barbe e dei lunghi capelli),
dal 560 circa guidò il suo popolo alla conquista
dell’Italia di cui fu re dal 569 alla
morte avvenuta a Verona nel 572. Il giorno
di Pasqua del 568 l’assemblea dei longobardi
deliberò l’attacco all’Italia e nel maggio
dello stesso anno l’orda si mosse: i
guerrieri erano una minoranza, mentre il
grosso era costituito dalle loro famiglie con
masserizie e mandrie di bestiame al seguito.
Grazie alle strade romane i longobardi
lasciarono la Pannonia e arrivarono a varcare
l’Isonzo. I bizantini offrirono poca resistenza,
concentrata nelle loro città fortificate.
La prima località di rilievo a cadere fu
Forum Iulii (poi Cividale del Friuli), che il
re assegnò al nipote Gisulfo, primo duca di
Cividale, con il compito di difendere l’avanzata
longobarda da eventuali attacchi
da est e di garantire una via di fuga. La
conquista delle principali città dell’Italia
nordorientale procedette con rapidità nell’estate-autunno
568: caddero Aquileia, Vicenza
e Verona, dove Alboino stabilì il suo
primo quartier generale. Alla ripresa delle
operazioni belliche dopo l’inverno, nel
569, si spinse verso l’attuale Lombardia;
Milano cadde in settembre, mentre più tenace
fu la resistenza di Pavia. L’assedio
della città sul Ticino si protrasse per tre anni,
durante i quali Alboino si spinse a sud,
valicando gli Appennini e assoggettando
ampi territori dell’odierna Toscana. Pavia
cadde infine nel 572 e divenne la capitale
del regno longobardo. Alboino fu fatto uccidere
dalla moglie Rosmunda e i longobardi
sciamarono a sud del Po, tralasciando
di occupare le città di mare, che non
amavano e che erano ben difese dalla flotta
bizantina, ovunque sostituendosi all’amministrazione
bizantina. La laguna, da
Grado a Cavarzere, restava tagliata fuori
dal dominio longobardo, e qui si riversarono
ancora i fuggiaschi verso la libertà: interi
gruppi sociali, guidati da «elementi direttivi,
laici ed ecclesiastici», ripiegarono in
laguna verso un asilo sperato come provvisorio,
ma che diventò definitivo; infatti,
«l’invasione longobarda [...] diede avvio a
una migrazione di profughi dalle città di
terraferma, e modificò la struttura sociale
dei veneziani. Uomini facoltosi trasferirono
la propria residenza nelle lagune, portando
con sé familiari e dipendenti e quanto
più potevano delle loro sostanze» [Lane
7]. L’essere tagliata fuori dalla terraferma
rappresentò un vero colpo di fortuna per la
futura Venezia: posta sulla linea di confine
fra mondo orientale e occidentale dovette
inventarsi un’inedita vita politica ed economica.
@Albonetti, Achille (Venezia 6 febbraio 1927),
ricoprì ruoli di assoluto rilievo in molteplici
organizzazioni nazionali e internazionali.
Fu anche autore di numerose pubblicazioni
e direttore responsabile per oltre 20
anni della rivista trimestrale Affari Esteri
chiusa nel 2011.
@Albore (d’), o Dalbore, famiglia originaria
di Eraclea, produsse antichi tribuni e il 13°
vescovo di Olivolo/Castello (Orso). Presente
in M.C. nel 1297 si estinse nel 1371
[Bettinelli s.v. d’Albore, ma anche Dalbore].
@Alborghetti, Pietro (Venezia ca 1675-Parigi
4 gennaio 1731), attore famoso. Gli piaceva
più di tutto interpretare sulla scena la maschera
di Pantalone [vedi].
@Albotto, Francesco (Venezia ca 1721-13 gennaio
1757), pittore vedutista, iscritto alla fraglia
dei pittori veneziani dal 1750 al 1756.
Allievo di Michele Marieschi, non riuscì ad
imporre un proprio stile, ma fu assai abile a
riproporre modelli creati da altri, a imitare.
@Albrizzi, famiglia nobile di Bergamo e Como
esercitò la mercatura fino al 1667, quando
venne assunta al patriziato per soldo il
31 maggio 1667, durante la guerra di Candia
(1645-1669). Ebbe diversi senatori e un procuratore
di S. Marco de ultra (Giovanni Battista),
eletto il 25 marzo 1792. Presente in
M.C. nel 1797. Estinta.
@Albrizzi, famiglia di tipografi ed editori
veneziani attiva per circa 150 anni, tra Sei-
cento e Settecento. I principali rappresentanti
furono Girolamo, Giambattista e Almorò.
La stamperia Albrizzi era situata
dietro la Chiesa di S. Zulian (S. Marco).
@Albrizzi, Almorò o Ermolao (1695-1764),
libraio, stampatore ed editore veneziano,
fondò il settimanale Foglietti Letterari [vedi]
e Galleria di Minerva Riaperta [vedi], ma anche
l’Accademia Albrizziana [vedi].
@Albrizzi, Elsa, contessa, fondò con altri
l’Automobile Club di Venezia e fu la prima
campionessa veneziana del volante, classificandosi
al 9. posto nel Grand Prix Padova-Treviso-Padova
del 19 giugno 1899 con
una Mercedes Benz.
@Albrizzi, Giovanni Battista (1698-1777), figlio
di Girolamo, stampatore, editore e
giornalista, fu autore (1740) di una fortunatissima
guida, intitolata Forastiero illuminato
intorno le cose più rare e curiose antiche,
e moderne della città di Venezia e dell'isole circonvicine
[vedi Forastiero illuminato]. Albrizzi
editò tra l’altro la Gerusalemme Liberata
(1745) di T. Tasso con le figure di G.B.
Piazzetta, incise poi su rame da Carlo Orsolini:
uno tra i libri più belli e ricercati del
Settecento veneziano. Sposò Isabella Teotochi,
nota per il suo salotto letterario. Fu
sepolto nella Chiesa di S.M. della Fava.
@Albrizzi, Girolamo, padre di Giambattista,
fondò l’Accademia della Galleria di Minerva
che pubblicò dal 1696 al 1717 il periodico
La Galleria di Minerva.
@Albrizzi Teotochi, Isabella, vedi Teotochi
Albrizzi.
@Alcaini, Sebastiano (Venezia 31 luglio
1734-4 marzo 1803), vescovo di Belluno dal
25 settembre 1785 fino alla morte. Quando
il Veneto fu invaso dalle truppe di Napoleone
(1797), il buon vescovo si sentì disorientato:
lasciò Belluno e si ritirò a Venezia
nella casa di famiglia, dove morì.
@Alchaini, Gioseffo (†1619), famoso domenicano
veneziano.
@Alcionio, Pietro (Venezia 1487-Roma maggio
1527), umanista e accademico, fu in gioventù
correttore di bozze di Aldo Pio Manuzio.
Tradusse Aristotele (1521) e insegnò
greco a Venezia e Firenze (1522). Qui conobbe
l’arcivescovo Giulio de’ Medici e
quando questi nel 1523 fu eletto papa (Clemente
VII) lo seguì a Roma, dove insegnò
eloquenza e dove cessò di vivere per le ferite
riportate durante il sacco della città ad
opera dei lanzichenecchi. Il suo lavoro più
importante fu il dialogo De exilio (1522) inteso
a dimostrare che l’esilio non è un male.
@Alcolisti Anonimi, comunità terapeutica
con sede a Cannaregio 2998 e a Mestre.
@Aldighieri, Placido, patriota. Nacque a Mestre
(Venezia) nel 1828 e partecipò alla Sortita
di Mestre (26-27 ottobre 1848). Scrisse
Memorie di un veterano 1848-1849, pubblicato
nel 1962. Al suo nome è intitolata la Galleria
Placido Aldighieri a Mestre.
@Aldina, volume tipografico creato a Venezia
dallo stampatore Aldo Manuzio. Le
aldine sono caratterizzate da novità tipografiche
e diffusero in tutta Europa un
nuovo tipo di libro a stampa che introduceva
il carattere corsivo e il formato ottavo
(cioè altezza del libro da 20 a 28 cm), di
fatto il precursore dei tascabili.
@Aldini, Antonio (1755-1826), docente di diritto
bolognese, segretario di Stato del Regno
d’Italia dal 1805 e consigliere privato
di Napoleone. Suggerì all’imperatore nove
campi d’intervento per migliorare la situazione
veneziana: istruzione pubblica, acque
e strade, stabilimenti di pubblica beneficenza,
pensioni ai patrizi poveri e agli
impiegati, monti di pietà, debito pubblico,
commercio, beni comunali, confini.
@Aldioni, servi emancipati.
@Aldobrandini, famiglia fanese, ascritta ad
honorem al M.C. per onorare Ippolito Aldobrandini
eletto papa con il nome di Clemente
VIII (1592-1605).
@Aldoi, vedi Adoaldo.
@Aldrich, Chester Holmes (1871-1940), architetto
americano, progettò con W.A. Delano
il padiglione statunitense della Biennale
ai Giardini di Castello (1930).
@Alduin, o Alduini, famiglia presente in
M.C. prima della Serrata (1297) ed estintasi
nel primo Quattrocento [Chojnacki]. Secondo
un codice marciano era originaria di
Andros, isola delle Cicladi. Produsse tribuni,
contribuì alla ricostruzione della Chiesa
di S. Antonin (Castello) e fu assunta in M.C.
nel 1381. Si estinse nel 1433, proprio come
le famiglie Adoaldo [vedi] o Aldoi o Aoldo,
26
27
anch’esse originarie di Andros: si ricava
l’impressione che i codici abbiano registrato
famiglie diverse con nomi diversi ma
assonanti che probabilmente si riferiscono
ad una stessa famiglia.
@Aleandro, Girolamo (1480-1542), umanista,
prelato e diplomatico pontificio di Motta di
Livenza. Studiò a Padova. Fu bibliotecario
di Leone X e inviato come nunzio anche a
Venezia (1533-35), dove fece parte del circolo
di Aldo Manuzio.
@Aleardi, Aleardo (1812-1878), poeta veronese,
studiò a Padova e nel 1848 fu inviato
a Parigi da Daniele Manin per sollecitare
aiuti a Venezia.
@Alega, alga.
@Aleghero, isola di 27.006 mq a sud della
bocca di porto di Chioggia.
@Alemagna, o Alamagna o Lamagna o la Magna,
nome con cui ci si riferisce alla Germania
abitata dagli alemanni.
@Alemagna, Giovanni d’, pittore tedesco,
chiamato anche Giovanni da Muran, operò
a Venezia con Antonio Vivarini, suo cognato,
tra il 1441 e il 1446 e poi si trasferì a Padova
dove morì (1450).
@Alemann, generale austriaco, comandante
militare della piazza di Venezia. Firmò il
20 aprile 1859 il decreto dello stato d’assedio
di Venezia per prevenire qualsiasi possibilità
di «contagi rivoluzionari» e organizzò
delle retate. I soci della Fenice, per
protesta contro gli austriaci, deliberarono
allora di chiudere il teatro, che venne riaperto
nel 1866.
@Aleppo, città della Siria, assai frequentata
dai mercanti veneziani perché era un centro
di commercio di spezie, sete e cotone.
@Alesi, Massimo, nato a Civitavecchia, presidente
della Biennale dal 1955 al 1957.
@Alessandri, Innocente (1741-1803), incisore,
lavorò a Venezia, fu scolaro di Bartolozzi
[vedi] e collaborò con Wagner [vedi].
@Alessandro V, eletto papa il 26 giugno
1409 dal Concilio di Pisa. Si chiamava Pietro
Filargo ed era nato a Candia/Creta, dominio
veneziano.
@Alessandro VIII, vedi Pietro Vito Ottoboni.
@Alessandro, intagliatore bergamasco di Caravaggio,
fu attivo a Venezia dal 1493 al 1518.
@Alfonso da Toledo, o Alfonso Salmerone,
beato, uno dei compagni di sant’Ignazio di
Loyola, fu a Venezia nel 1537 e servì negli
ospedali a conforto dei malati.
@Algarotti, Francesco (Venezia 11 dicembre
1712-Pisa 3 maggio 1764), letterato e intenditore
d’arte, figlio di un ricco mercante
ebbe un’educazione tipicamente settecentesca,
centrata cioè sullo studio di scienze,
filosofia, matematica e lingue. Completò
gli studi a Bologna e Firenze. Si trasferì a
Parigi nel 1733 e fece amicizia con Voltaire.
Nel 1738 fu a Londra, accolto nella Royal
Society. In seguito viaggiò per l’Europa,
visitando Olanda, Danimarca, Svezia e
Russia. Si fermò a Dresda dove incontrò
(1740), grazie all’amico comune Voltaire, il
re di Prussia Federico II il Grande alla cui
corte visse per anni, secondo alcuni come
amante. Il re lo nominò conte e ciambellano
e lo inviò in missione diplomatica a
Torino. Ritornò a Venezia nel 1753. Morì a
53 anni mentre si trovava a Pisa e si accingeva
a pubblicare la sua opera completa,
stampata postuma tra il 1791 e il 1794. Nel
Camposanto di Pisa Federico II gli fece erigere
un monumento. A Venezia il suo nome
è ricordato dall’Istituto Tecnico Statale
per il Turismo Francesco Algarotti. Scrisse le
Rime (1733), epistole in versi e importanti
saggi: Sopra la pittura, Sopra l’architettura,
Sopra l’opera in musica e Sopra il commercio.
Il suo capolavoro è considerato il Neutonianismo
per le dame (1737): 6 dialoghi poi portati
a 7 che espongono le teorie di Newton
in forma di conversazione salottiera e recano
il titolo definitivo di Dialogo sopra l'ottica
neutoniana. C’è poi la prosa dei Viaggi di
Russia, relazione del viaggio attraverso
l’Europa del 1738-1739, che si compone di
10 lettere ricche di colorite
descrizioni di paesi e costumi,
ma anche di osservazioni
acute sulla struttura politica
economica e militare
dell’impero russo. Una concreta
esperienza di uomini e
ambienti vivifica anche le altre
opere minori. Il congresso
di Citera (1745) è un’ironica
parodia dei costumi amorosi
degli europei di quel tempo
caratterizzata da alcuni luoghi comuni come
la flemma degli inglesi, il sentimentalismo
degli italiani, la frivolezza dei francesi.
Al periodo pisano risalgono i Discorsi, saggi
in cui affronta argomenti di economia, lingua,
arte, medicina, costume e filosofia. Ad
Algarotti fu intitolata una strada del Lido:
Via Francesco Algarotti.
@Alghero, vedi Battaglia navale presso Alghero.
@Alidosi, famiglia originaria di Imola si trasferì
a Venezia venendo ascritta al patriziato
nel 1398. Si estinse nel 1630.
@Aliense, vedi Vassilacchi.
@Alighieri, Dante (Firenze 1265-Ravenna
1321), il poeta che tra il 1307 e il 1321 scrisse
la Divina Commedia. Egli venne a Venezia in
almeno tre occasioni. La prima volta nel
1306 visitò l’Arsenale e lo immortalò in alcuni
versi (7-15) del 21° canto dell’Inferno, la
seconda nel 1314 e la terza nell’agosto del
1321 in veste di ambasciatore di Guido Novello
da Polenta, signore di Ravenna. Al ritorno
dall’ambasceria il poeta morì a Ravenna.
Il suo busto si trova nel Panteon Veneto.
A fianco della Porta dell’Arsenale si trova
una targa con questa scritta:
@Alimari, Doroteo (ca 1650-ca 1727), scrittore
militare veneziano pubblicò a Norimberga
a proprie spese Instruttioni militari
appropriate all'uso moderno di guerreggiare
opera nuova utile, e necessaria ... divisa in tre
libri (1692), poi tradusse dal latino Vienna
assediata da Turchi, & liberata da christiani, o
sia Narratione giornaliera dell’assedio di Vienna
incominciato da 6 di maggio sino alli 15 settembre
1683. Dato in luce in idioma latino, dal
signor Gio. Pietro Velcheren (stampata nel
1684 da Albrizzi).
@Alimpato, Lunardo, eletto procuratore di S.
Marco il 16 luglio 812, ricevette l’incarico di
bonificare le velme circostanti il Castello
Ducale e curare l’urbanizzazione della zona.
@Alinari, fratelli, la più antica azienda al
mondo operante nel campo della fotografia
fondata a Firenze nel 1852. L’archivio
Alinari conserva centinaia di bellissime
immagini di Venezia.
@Alipio, o Alippio, nome di un santo (discepolo
di sant’Agostino e poi vescovo) la cui
statua è «posta sopra una colonna nella
cappelletta all’angolo destro della facciata
della Chiesa di S. Marco ov’è anche una
campana con orologio, detto [...] Relogio de
Sant’Alipio» [Boerio].
@Alla fonda, termine usato per indicare una
nave ormeggiata all’àncora o ad una boa,
lontano dalla riva.
@Allegri, Carlo, 21° presidente della Provincia
(1920-1921).
@Allegri, Gino (Venezia 1893-Padova 5 ottobre
1918), uno dei più popolari assi dell’aviazione
militare conosciuto con il nomignolo
di fra’ Ginepro datogli dall’amico Gabriele
D’Annunzio (con il quale fece tra
l’altro il volo su Vienna) per via della fulva
barba fluente. Compì 119 voli e all’ultimo
tornando al campo di S. Pelagio, presso Padova,
il suo areo cadde per un guasto. Già
decorato con tre medaglie d’argento e una
di bronzo fu insignito della medaglia d’oro
alla memoria.
@Allegri Novello, Girolamo, vedi Novello
Allegri.
@Allori, Alessandro (1535-1607), pittore fiorentino
per qualche tempo attivo a Venezia.
Era soprannominato Il Bronzino, dal
nome del suo maestro Agnolo Bronzino.
@Alluvione 1966, il mare entra in città e la
sommerge sotto 194 cm di acqua.
@Almirante, ammiraglio.
@Alpago, Andrea, medico bellunese, inviato
a Venezia ad esercitare la sua arte al servizio
della comunità veneziana di Bagdad.
Scrisse Interpretatio arabicorum nominum, li-
28
29
bro stampato a Venezia nel 1527 in cui
spiega i diversi nomi relativi alla medicina,
a prodotti vari, a specialità gastronomiche
come per esempio le Fritole [vedi] che chiama
Alzelabi.
@Alpino, Prospero (Marostica 1553-Padova
1616), fu medico al Cairo (1580-1584) del
console della Repubblica. Tornato a Venezia
fu nominato prefetto dell’Orto botanico
di Padova 1603. Scrisse tra l’altro il De
plantis Aegypti (1592) in cui descrisse, per
la prima volta, la pianta del caffè e i suoi
usi terapeutici.
@Altana, «Loggia aperta di tavole, riparata
da spallette e posta sopra una casa per gli
usi domestici» [Boerio]. Serviva e serve per
stendere i panni, ma soprattutto per prendere
il fresco, un salotto all’aperto. Nel Settecento
altana significava anche abito corto.
@Altana (L’), rivista di poesia veneziana
d’arte e di letteratura. Fondata e diretta da
Eugenio Genero in formato quaderno, uscì
per soli tre numeri dall’agosto all’ottobre
1932. Direzione e amministrazione a S.
Marco, Fondamenta dei Dai 859. Costava
«lire 1» ed era stampata da Umberto Bortoli
al civico 3998 di S. Beneto (S. Marco). Il
mensile presentava versi in vernacolo alternati
a interventi critici, fotografie, bozzetti
di vita spicciola e cenni storici, tutti
legati da orgoglioso amore per la città lagunare
[Dell’Orso].
@Altani, Francesco, 9° presidente della Provincia
di Venezia (1855-1859).
@Altieri, famiglia romana, ascritta ad honorem
al M.C. dopo l’elezione di Emilio Bonaventura
al soglio pontificio con il nome
di Clemente X (1670-1676).
@Altieri, Emilio, diventò papa Clemente X
nel 1670 e la Repubblica ammise la sua
famiglia in M.C. ad honorem.
@Altieri, Gaspare (nato in realtà Paluzzi Albertoni),
sposò (1667) Laura Caterina Altieri,
pronipote di Emilio Altieri, futuro
papa Clemente X (1670-1676). In quella occasione
gli Altieri furono ammessi al patriziato
veneziano ad honorem. Ora, siccome
nella famiglia Altieri mancavano eredi
maschi, ecco che il cardinale Altieri adottò
Gaspare come nipote carnale e gli diede il
proprio cognome. Alla morte del pontefice,
Gaspare si trasferì a Venezia dove morì
(1° aprile 1720). Dei due figli, Emilio e Gerolamo,
nessuno restò a Venezia dopo la
sua morte. A Venezia Gaspare abitava nel
Palazzo Valier (già Palazzo Gonella) nel
sestiere di Cannaregio.
@Altino, o Altinum, città fondata forse dagli
euganei o forse dai veneti. Cominciò a subire
il processo di romanizzazione a partire
dal 131 a.C., diventando città satellite
della città-fortezza di Aquileia, ovvero
centro delle attività logistiche, sede di magazzini
per gli approvvigionamenti e residenza
delle famiglie dei pendolari delle armate.
Altino fu quindi anche luogo di soggiorno
di nobili e funzionari romani, crocevia
di strade romane che la collegavano a
Roma, a Genova, alla Germania e all’Istria.
Circondata da un anello di fiumi e canali
che garantivano il ricambio continuo delle
acque, Altino arrivò a contare fino a 100mila
abitanti, distribuiti nei suoi ricchi quartieri,
e fu innalzata a municipio romano tra
il 49 e il 42 a.C., divenendo uno dei maggiori
scali dell’Alto Adriatico. Il poeta romano
Marziale [40-104 a.C.] la paragonò a
Baia (in Campania) per lo splendore delle
sue ville. Invasa e distrutta da Attila nel
452, Altino fu definitivamente abbandonata
a seguito della nuova invasione longobarda
(639) e i resti della città romana diventarono
cava di materiale da costruzione
per le isole della laguna, perché Altino,
caso unico nel Veneto, non fu più abitata
nel corso dei secoli, fino a quando agli inizi
del 20° sec. imponenti opere di bonifica
non resero il sito nuovamente vivibile.
Altino
30
@Altopiano dei Sette Comuni, o di Asiago,
presso Vicenza, donato nel 917 da Berengario
I al vescovo di Padova per passare
poi agli Ezzelini e quindi ritornare ancora
a Padova. Nel 1310 si organizzò in Reggenza
o Federazione dei Sette Comuni (Asiago,
Enego, Foza, Gallio, Lusiana, Roana,
Rotzo), lottando per conservare l’autonomia,
finché non fu preso da Cangrande
della Scala prima e dai Visconti poi. La Federazione
perdette la sua autonomia nel
1807 durante la dominazione francese.
@Altopiano di Asiago, vedi Altopiano dei
Sette Comuni.
@Aluica da Prata di Pordenone, dogaressa,
moglie del doge Ranieri Zen (1253-1268).
Apparteneva ad una possente famiglia del
Friuli, i conti Da Prata (o Frata), figlia di
Gabriele II. La dogaressa, indicata anche
come Luicia o Loicia, ampliò l’Ospizio Orseolo,
detto anche Ospedaletto S. Marco,
fatto costruire nell’anno 977 in Piazza S.
Marco, a fianco del Campanile, per ospitare
i poveri e i pellegrini in attesa di imbarco
per la Terrasanta dalla dogaressa Felicita
Malipiero [vedi].
@Alunno, Francesco (ca 1485-1556), pseudonimo
dell’umanista ferrarese Francesco del
Bailo morto a Venezia.
@Alverà, Mario, 22° podestà (sindaco) di
Venezia (1930-1938).
@Alviano, Bartolomeo d’ (Rocca di Alviano,
Terni 1455-Ghedi, Brescia 7 ottobre 1515),
apparteneva alla potente famiglia umbra
dei Liviani. Condottiero al servizio della
Repubblica nel 1507 assieme al cugino Niccolò
Orsini. Fu inviato contro il sacro romano
imperatore Massimiliano.
Bartolomeo vinse l’armata imperiale
prima nella Valle del Cadore
(la battaglia fu dipinta da
Tiziano in Palazzo Ducale), poi
alla Mauria e a Pontebba (presso
Udine), quindi conquistò il Cadore
(già possedimento veneziano),
e infine, grazie all’uso del
basilisco, potente arma da fuoco,
costrinse alla capitolazione in rapida
successione le fortezze di
Pordenone (assegnata come premio
in signoria dalla Repubblica
allo stesso d’Alviano), Gorizia (fece atto di
dedizione il 10 maggio), Trieste (rinnovò
l’11 maggio il suo giuramento di fedeltà alla
Repubblica) e Fiume. Nel 1508 fu aggregato
ad honorem al M.C. con la sua discendenza
(l’unico figlio Livio morì nel 1537). Il
14 maggio 1509 prese parte alla battaglia di
Agnadello: ferito e fatto prigioniero dai
francesi rimase in carcere e venne liberato
dopo la firma del trattato di Venezia (24
marzo 1513). In seguito riportò una grande
vittoria nella battaglia di Marignano (13 settembre
1515) e morì a Ghedi, durante l’assedio
di Brescia (per una occlusione intestinale,
si disse, o per una caduta da cavallo,
o ancora per avvelenamento). Il suo
corpo portato a Venezia ricevette per la sua
fedeltà solenni funerali a S. Marco e fu poi
tumulato nella Chiesa di S. Stefano, dove il
Senato gli eresse un monumento (1623).
@Alvise da Venezia, sperimentò palle di cannone
piene di gas tossici nel 1488 con l’autorizzazione
della Repubblica.
@Amadi, o Amai, famiglia originaria della
Baviera, passò in varie città d’Italia: un ramo
da Cremona giunse a Venezia nell’anno
820, mentre un altro arrivò da Lucca nel
1210. Questa famiglia di cittadini originari
produsse uomini distintisi nella vita ecclesiastica
e in quella civile. Possedeva molte
ricchezze e diversi stabili, uno dei quali sul
Rio del Fontego, a S. Giovanni Grisostomo.
@Amadio, famiglia originaria di Ossero, nell’Isola
di Cherso, diede antichi tribuni e si
estinse nel 1385 [Bettinelli s.v. Amadio].
@Amalteo, Ottavio, famoso medico che e-
sercitava a Venezia nel 17° secolo.
31
32
33
34
35
@Ambrogio, Antonio, lapicida lombardo, lavorò
a Venezia nel 1470 alla facciata della
Chiesa di S. Michele in Isola.
@Ambrosini, Claudio (Venezia 9 aprile 1948),
compositore, primo musicista non francese
a essere insignito del Prix de Rome e primo
veneziano a ricevere il Leone d’oro della
Biennale Musica (2007). Nel 1979 fondò
l’Ex Novo Ensemble [vedi]. Come artista visivo
ha prodotto sperimentazioni musicalpittoriche,
intersecanti performance e happening,
solfeggi luminosi e armoniche dissonanze,
oltre a partiture frammentate e percorsi
visivi [Cfr. Rombolotto 70].
@Ambrosino, Mario (Venezia 1936), attore.
@Ambroso, o Ambrogio Traversari (Portico di
Romagna 1386-Firenze 1439), beato, umanista
e monaco camaldolese, fu a Venezia
nel 1431.
@Amci, Associazione Medici Cattolici Italiani,
si trova a S. Marco 2760.
@Amely, Pietro, 27° patriarca di Grado residente
a Venezia (1386-1400).
@Amendola, Ugo (Venezia 28 agosto 1917-
20 febbraio 1995), compositore, si formò al
Conservatorio B. Marcello, di cui fu poi
insegnante e direttore (1973-1985). Tra le
sue composizioni il Doppio concerto per oboe
e fagotto eseguito in prima assoluta al Teatro
La Fenice il 21 maggio 1994.
@Amici dei Musei e Monumenti Veneziani,
Vedi Associazione Amici dei Musei e Monumenti
Veneziani.
@Amici del Cuore, associazione di volontariato
nata nel dicembre del 2001 con sede
presso l’Ospedale Civile. I volontari assistono
i cardiopatici del Centro storico, Lido
ed Estuario.
@Amici del Presepio, a Cannaregio 614.
@Amici del Seminario, si trovano a fianco
della Chiesa della Salute (Dorsoduro 1).
@Amigo, famiglia originaria di Ancona, produsse
antichi tribuni e si estinse nel 1299,
secondo altri nel 1398 [Bettinelli s.v. Amigo].
Vedi Amizo.
@Amigoni, famiglia di artisti, attivi a Venezia.
A Tommaso e Antonio si deve l’organo
sopra l’ingresso della Chiesa di S. Angelo
Raffaele (1743-1749).
@Amigoni, Jacopo (1682-1752), pittore e incisore,
forse veneziano o napoletano, non si
sa, ma studiò e si formò a Venezia. Diede il
meglio di sé nel genere mitologico-galante e
nel ritratto. Lavorò in gran parte d’Europa e
nel 1747 si trasferì in Spagna, dove fu pittore
di corte di re Ferdinando VI e dove morì.
@Amizo, famiglia originaria di Ravenna,
produsse antichi tribuni ed entrò a far parte
del M.C. nel 1086. Secondo Bettinelli si
estinse nel 1291, secondo lo studioso Chojnacki
si estinse nel primo Quattrocento. Ancora
secondo Bettinelli «Amigo, ed Amizo
potrebbero essere la stessa cosa» [Bettinelli
s.v. Amizo]. Vedi anche Amigo.
@Ammannati, Bartolomeo (1511-1592), scultore
e architetto toscano, lavorò a Venezia
alla decorazione della Libreria di S. Marco.
@Ammiana, O Amianum, una delle 18 isole
già abitate intorno all’anno 840, vedi Pactum
Lotharii. Si ergeva nei pressi dell’Isola
di S. Cristina e in origine era stata colonizzata
dai profughi di Altino che le avevano
dato il nome di una porta della loro città.
Ammiana aveva poi accolto altri fuggiaschi
ed era diventata un centro importante
formato da tante piccole isole collegate da
ponti e con numerose chiese e monasteri,
come quello dei santi Felice e Fortunato,
reso celebre perché vi si ritirò a vita privata
il doge Orso Partecipazio II (912-32).
L’isola, abbandonata tra i sec. 14° e 15° per
lo scarso ricambio d’acqua, finì erosa e
sommersa, mentre le monache si trasferirono
a S. Antonio di Torcello.
@Ammianella, o Isola di S. Andrea, faceva
parte dell’arcipelago di Ammiana e prendeva
il nome dal monastero dedicato ai
santi Andrea e Jacopo soppresso nel 1436.
@Amulio, Marco Antonio, vedi Marcantonio
Da Mula.
@Anafesto, Paoluccio o Paulo
di Oderzo, 1° doge (697-717).
Con lui nacque il Dogado:
tutte le isole della laguna da
Grado a Cavarzere manifestarono
una «volontà unificatrice»
e, pur mantenendo
ciascuna il proprio governo
tribunizio, decisero di farsi
guidare da un capo unico, il
duca, più tardi chiamato venezianamente
doge, e da qui
l’espressione Dogado. Secondo
la storiografia più recente,
Paoluccio (Paulicius) potrebbe derivare
da un’errata trascrizione di Paulus Patricius,
titolo attribuito all’esarca; egli sarebbe
quindi lo stesso esarca di Ravenna Paolo. In
ogni caso, nelle mani del doge, non sottoposto
ad alcun controllo istituzionale, si
concentrarono le principali funzioni della
pubblica amministrazione, mentre alla sua
persona si legarono tutti gli abitanti del Dogado
mediante giuramento di fedeltà. La
capitale del Dogado fu fissata ad Eraclea,
che mantenne stretti rapporti con Costantinopoli,
mentre la vicina Jesolo intrattenne
contatti continui con i longobardi. Questo
per dire che nel Dogado c’erano divisioni a
non finire: oltre alle solite, naturali rivalità
fra isola e isola, oltre ai fastidi provocati dai
pirati con nocumento alla navigazione e
quindi al commercio del sale (fonte vitale
di scambio), c’era anche una rivalità politica
che vedeva le più importanti famiglie
schierate o con i longobardi o con i bizantini.
Paoluccio fu ucciso durante un rivolta
capeggiata da fieri avversari.
@Anagrafi, «la descrizione minuta, anche illustrata
da disegni, dei beni, loro specie, misure,
di alcuni territorî, coi nomi delle famiglie
e degl’individui che ne erano in possesso.
Negli ultimi tempi del Governo stesso la
descrizione delle anime, o della popolazione,
secondo condizione ed età; degli animali,
degli opificî, ed anche dei capi famiglia,
colla professione, ecc.» [Cecchetti 10].
@Ancelle della Carità, di S.M. Crocifissa di S.
Rosa. Sorsero nel 1836 quando il colera desolò
Brescia. AVenezia si trovano agli Alberoni
presso l’Istituto Elioterapico Stella Maris.
@Ancelle di Gesù Bambino,
Istituto delle, creato da Elena
Silvestri nata a Bassano del
Grappa il 4 febbraio 1839.
Trasferitasi con la famiglia a
Venezia accolse attorno a sé
alcune fanciulle per istruirle
nella religione e avviarle
al cucito e al ricamo. Nel
1882 nella casa paterna avviò
una scuola di lavoro
femminile, mentre il 4 marzo
1884 diede inizio all’Istituto
delle Ancelle di Gesù
Bambino presso Palazzo Seriman (Cannaregio,
vicino alla Chiesa dei Gesuiti), acquistato
dalla fondatrice per realizzare il
suo progetto. Il 20 dicembre 1999 Elena Silvestri
fu riconosciuta venerabile dal papa
Giovanni Paolo II.
@Ancelle Missionarie del SS. Sacramento,
ordine fondato dalla veneziana Caterina
(Rina) Zecchin (1877-1948) il giorno dell’Epifania
1919. Nel 1923 la contessa Morosini
metteva a disposizione l’ultimo piano
del suo palazzo in Calle del Pestrin
nella parrocchia di S. Maria Formosa, e le
prime tre ancelle davano così inizio alla
vita in comune. Oggi la casa madre si trova
a Cannaregio al civico 3499.
@Ancona, Giovanni da, 11° patriarca di Grado
residente a Venezia (1271-1273).
@Anconeta, piccola immagine.
@Andrea Bresciano, vedi Baruzzi.
@Andrea da Formigine, scultore e intagliatore,
originario di Formigine (Modena),
vissuto tra il 1486 e il 1559, fu per qualche
tempo attivo a Venezia.
@Andrea da Murano, pittore muranese attivo
dal 1462 al 1502. Aprì una bottega a Venezia
(S.M. Formosa), che gestì con il fratello
Gerolamo, intagliatore su legno. Il suo
capolavoro, iniziato nel 1484 e completato
nel 1501, è la Pala di S. Bastian per la Cappella
del Battistero di Trebaseleghe (Padova).
@Andrea del Sarto, pittore fiorentino (1486-
1530), lavorò alla decorazione della Sala
della Biblioteca a S. Lazzaro degli Armeni.
@Andrea di Bartolo, pittore senese (1389-
1428), lavorò alla decorazione della Sala IX
a Ca’ d’Oro.
36
37
@Andrea, Maestro, artista attivo nella seconda
metà del 16° sec. A lui si deve la cupola
della Chiesa di S. Giorgio dei Greci.
@Andrea Vicentino, al secolo Andrea Michieli
(Vicenza 1539/42-Venezia 1614/17).
Seguace di Tintoretto lavorò tra l’altro alla
Chiesa dei Carmini e a Palazzo Ducale.
@Andrea III, re d’ungheria, detto il Veneziano,
nacque a Venezia intorno al 1265 e fu re
d’Ungheria dal 1290 al 1301. Era figlio della
veneziana Tomasina Morosini [vedi] che
aveva sposato Stefano di Serbia [vedi]. Nel
1291 la Repubblica lo ammise ad honorem al
M.C. Andrea morì a Buda il 14 gennaio
1301 senza lasciare eredi e così la madre ritornò
a Venezia, dove visse una vita ritiratissima
fino al decesso (1311).
@Andreadi, Gregorio, sposò la vedova del
doge Orso Partecipazio I (864-881) e da lei
ebbe una figlia chiamata Morosina la cui
storia d’amore darà origine alla Leggenda
del bocolo.
@Andrearda, famiglia accreditata di aver
fondato nell’anno 850 l’oratorio dedicato a
tutti i santi e in seguito anche a san Giovanni
Battista a S. Polo.
@Andreola, Francesco, tipografo veneziano
tra Settecento e Ottocento.
@Andreoli, Giorgio, ceramista con bottega a
Gubbio a partire dal 1490. Fu celebre per il
segreto di dar riflessi metallici alle maioliche.
Alcuni suoi rari pezzi sono presenti
nella raccolta di ceramiche italiane cinquecentesche
della Quadreria del Correr.
@Andreolo, Aldo, pittore, scrittore e giornalista
veneziano. Si diplomò all’ABA nel
1949. La sua originaria pittura espressionistico-gestuale
diede luogo a una sorta di
realismo magico, intriso di suggestioni metafisiche,
e quindi enigmatiche eroine su
rosse sedie da spiaggia intente a scrutare
l’orizzonte. Autore di serigrafie, ha scritto
tra l’altro Memorie di Pietra, dedicato alle
lapidi veneziane post-ottocentesche.
@Andreotti Loria, Federico (1905-1995), avvocato,
fondò a Venezia nel 1931 un suo studio
poi continuato come Studio Associato
d’Avvocato Andreotti-Loria & Trentin.
@Andro, o Andros, costituisce un prolungamento
della catena montuosa di Negroponte
ed è un’isola dell’Egeo dominata,
dopo la conquista di Costantinopoli, da
Venezia e governata da diverse famiglie
veneziane (Dandolo, Ghisi, Zeno) nell’ambito
del Ducato dell’Arcipelago fondato da
Marco Sanudo a Nasso. Nel 1440 l’isola fu
acquisita dal veneziano Domenico Sommaripa
(o Sommariva) e la sua famiglia la
governò fino al 1566. Nel frattempo Andro
era stata presa dal corsaro Khayr al-Din
Barbarossa (1537), ammiraglio della flotta
turca, ma poi restituita ai Sommaripa che
dovettero però accettare la tutela del Sultano.
Nel 1566 gli abitanti di Andro, rendendosi
conto che i Sommaripa non erano
più in grado di proteggerli dalle razzie dei
corsari turchi, costrinsero l’ultimo discendente,
Giovanni Francesco Sommaripa, ad
abbandonare l’isola, dichiarandosi volontariamente
sudditi del sultano e ottenendo
in cambio una qualche forma di autogoverno.
I veneziani avevano realizzato ad
Andro il Castello da Mar, piccola fortezza
costruita su un isolotto alla punta del promontorio
che rappresentava un importante
elemento del sistema di difesa. Il 15 giugno
1696 nelle acque di Andro si scontrarono
una flotta turca (20 galere, 16 vascelli,
parecchie galeotte) e una composta di navi
pontificie e veneziane (33 galere, 6 galeazze,
24 vascelli di cui due genovesi noleggiati,
e varie navi minori), le prime agli ordini
di Ferretti e le seconde a quelli di Grimani.
I turchi furono costretti alla fuga,
perdendo tre galere e un vascello e lasciando
sul campo 1.000 morti contro i 182
degli alleati.
@Anello del pescatore (L’), la leggenda dei
tre santi trascritta dallo storico Marcantonio
Sabellico: un pescatore, sorpreso dalla bufera,
trova riparo con la sua barchetta sotto il
Ponte de la Paglia. Qui un elegante vecchio
lo convince in nome di Dio a portarlo a S.
Giorgio, dove scende, entra in chiesa e ritorna
in compagnia di un altro e insieme
montano in barca e chiedono di essere portati
a S. Nicolò del Lido per una questione
di vita o di morte. Il pescatore non sa rifiutarsi,
soggiogato dalla personalità dei passeggeri
e giunti al Lido uno dei due scende,
va in chiesa e ritorna in compagnia di
un altro ed entrambi montano in barca. Il
pescatore è perplesso. I tre gli chiedono di
uscire dal porto in mare aperto, insistono,
gli dicono infine che è necessario per salvare
il doge e Venezia. Due parole magiche
per il pescatore, che non ha più dubbi, rema
fino ad incrociare una nave piena di
spiriti infernali in festa e guidata da Belzebù,
convinto di avere la città con tutte le
sue anime dannate in pugno. I tre passeggeri,
che poi sono san Marco, san Giorgio e
san Nicolò, si rivolgono al cielo e invocano
una saetta che s’abbatte sulla nave e l’affonda.
Venezia e i suoi abitanti sono salvi,
i tre santi chiedono di essere riportati indietro,
uno a S. Nicolò, uno a S. Giorgio e il
terzo a S. Marco. Quest’ultimo prima di
andarsene consegna un anello al pescatore
e gli dice di portarlo al doge il giorno dopo
e di raccontargli cosa è successo. Il pescatore
ubbidisce, l’anello è «riconosciuto per
quello che, chiuso in una teca del Tesoro, si
riteneva non ne fosse mai uscito» [Cfr.
Molmenti I 484]. Nel 1534 il pittore trevigiano
Paris Bordon immortalerà la scena in
un celebre dipinto conservato nelle Gallerie
dell’Accademia: La consegna dell’anello
al doge.
@Anffas, associazione di famiglie con persone
disabili, sorta a Roma nel 1958 e poi diffusasi
a livello nazionale. A
Venezia fu ospitata per la
prima volta (1966) alla Giudecca
e poi si distribuì nel
territorio locale per garantire
un’adeguata assistenza.
@Anfo, Rocca d’ (in Val di Sabbia,
presso Brescia), costruita
per la Repubblica da Gianfrancesco
Martinengo tra il
1450 e il 1490 sulla sponda
occidentale del Lago d’Idro
per il controllo militare del
territorio al confine con l’Austria. In seguito,
per la sua importanza strategica, fu ricostruita
da Napoleone (1813) e difesa da Garibaldi
(1866).
@Anfodillo, Saverio, fedele collaboratore di
Carlo Scarpa [vedi] per il quale realizzò
opere in legno e metallo.
@Angaran, famiglia originaria di Vicenza,
aggregata al patriziato per soldo il 9 giugno
1655 durante la guerra di Candia (1645-
1669). Ebbe senatori e membri della Quarantia.
Presente in M.C. nel 1797. Estinta.
@Angela da Desenzano, detta da Brescia, o
Angela Merici, santa (Desenzano sul Garda
21 marzo 1474-Brescia 27 gennaio 1540),
fondatrice (1535) delle Orsoline, santa dal
1807, fu a Venezia nel 1524.
@Angeli, Giuseppe (1710-1798), pittore veneziano,
fu seguace del Piazzetta e decorò
chiese ed edifici pubblici, fece ritratti e pale
d’altare, fra cui la Caduta della Manna e Sacrificio
di Melchisedech per la Chiesa di S. Stae.
@Angelillo, Edi (Venezia 7 settembre 1961),
attrice. Partecipò anche a una fortunata serie
televisiva, Un medico in famiglia.
@Angelin, Gastone (Venezia 29 gennaio
1930), giudecchino, segretario del Pci veneziano
(1971-1975), consigliere comunale
(1970-1980), senatore (1979-1987).
@Angelo, 16° patriarca di Grado residente a
Venezia (1310-1310).
@Angelo, Giovanni, comandò una galea
nella battaglia di Lepanto (1571).
@Angelo dorato, svetta sulla cima del Campanile
di S. Marco dove fu collocato per la
prima volta il 6 luglio 1513 per segnare la
direzione dei venti. Di rame indorato, l’Angelo
fu rinnovato nel 1557, rifatto nel 1822 e
restaurato nel 1997 dall’ultimo fabbro di
Calle dei Fabbri, Aldo Bertoldini.
@Angiò, famiglia ascritta ad honorem al M.C.
@Anguillara, Deifobo dell’, signore di Cerveteri
e condottiero della Repubblica dal
1464 al febbraio del 1488. Combattè i turchi
in Morea assieme con il fratello Francesco,
quindi assunse il comando delle truppe veneziane
ancora contro i turchi che minacciavano
il Friuli. In seguito, con la prima
invasione turca su larga scala (1473), fu
affiancato da Carlo Fortebraccio [vedi].
@Anguissola, o Angussola, famiglia nobile
38
39
piacentina, aggregata ad honorem
al M.C. nel 1499 [Bettinelli
s.v. Angussola].
@Aniano, santo, calzolaio, discepolo
di san Marco e suo
successore sulla cattedra episcopale
di Alessandria d’Egitto
dall’anno 62 alla morte,
avvenuta nell’anno 84.
Le spoglie di sant’Ariano
giunsero a Venezia nel 1288
per essere conservate nella
Chiesa di S. Clemente nell’isola
omonima. La Scuola dei
Calegheri fu dedicata proprio a lui, patrono
dei calzolai. La facciata della Scoleta dei Calegheri
(come viene chiamata oggi l’antica
scuola) risale al 1478 e presenta nella lunetta
del portale d’ingresso un altorilievo
giovanile (San Marco guarisce il ciabattino
Aniano) di Pietro Solari, detto il Lombardo.
Da alcune testimonianze risulta che le reliquie
di sant’Aniano furono traslate nella
Chiesa di S.M. della Carità (1453) e sistemate
sull’altar maggiore. Con la sconsacrazione
della chiesa e l’uso del complesso conventuale
come sede delle Gallerie dell’Accademia
e dell’Accademia di Belle Arti si sono
perse le tracce delle reliquie del santo.
@Annia, Via, vedi Via Annia.
@Annone Veneto, cittadina in Provincia di
Venezia con circa 4mila abitanti. Un tempo
il territorio era ricoperto in buona parte di
boschi che fornivano prezioso legname alla
Repubblica. Ora è un paesaggio agricolo
dedito principalmente allo sviluppo della
viticoltura; infatti è uno dei principali centri
della produzione enologica veneta e al primo
posto in Provincia di Venezia nel rapporto
superficie coltivata/superficie vitata.
@Anselmi, famiglia assunta al patriziato nel
1412 dopo la congiura di Francesco Baldovino
[vedi]. Si estinse nel primo Cinquecento
[Bettinelli s.v. Anselmi].
@Anselmi, Anselmo (Addis-Abeba 1941), pittore,
attivo a Venezia soprattutto negli anni
Settanta poi scomparso dalla scena artistica.
@Antelami, Benedetto (ca 1150-ca 1230),
scultore di arte romanica, operò soprattutto
in Emilia. A lui o alla sua scuola è attribuita
la porta principale della Chiesa di S. Marco.
@Antelami, Bonifacio, 28°
cancellier grando dal 30
maggio 1605 al 1610.
@Antelmi, o Antelami, famiglia
originaria di Cremona,
nel 1605 diede un cancellier
grando (Bonifacio) e in seguito,
durante la guerra di
Candia (1645-1669), fu assunta
al patriziato per soldo
il 27 settembre 1646. Si
estinse il 14 marzo 1786 con
Galeazzo.
@Antenore, vecchio eminente
troiano, mitico fondatore di Padova.
@Antenoreo, famiglia originaria di Padova,
discendente dal mitico Antenore. Si chiamava
anche degli Anafesti e degli Obelerii,
oppure Obelingerii. Ad essa sembra appartenere
il primo doge Paoluccio Anafesto.
Questa famiglia ebbe il merito di costruire
la Chiesa di S.M. di Torcello e di fondare Jesolo.
Si estinse nell’anno 886 con Bennasudo
Obelingerio.
@Antenoreo, Beato, fratello del doge Obelerio
(804-10) e co-reggente.
@Antenoreo, Obelerio, 9° doge (804-810), di
Malamocco, già tribuno sotto il dogado di
Giovanni Galbaio, sposato con una nobildonna
francese aveva tendenze filofranche
e proprio per questo fu eletto: una reazione
dei gruppi di potere ostili al precedente
doge Giovanni Galbaio che era filobizantino.
Obelerio si associò il fratello Beato senza
chiedere l’approvazione popolare, racconta
Giovanni Diacono, mentre altre fonti
dicono che gli fu assegnato il fratello di
tendenze filobizantine per una ricerca di
40
equilibrio politico. Questo conferma il clima
di incertezza del tempo: i veneziani si
trovavano al centro di due appetiti, quello
dei franchi con Carlo Magno il quale, avendo
rinnovato l’impero d’Occidente, pretendeva
un tributo anche dai dogi (tradizionalmente
legati a Costantinopoli), e quello dei
bizantini di Costantinopoli che dominavano
le coste dell’Alto Adriatico. Così, quando
i franchi tentarono di attrarre nella loro
orbita le coste dalmate, in modo da togliere
ai bizantini un punto di appoggio nell’Alto
Adriatico, i due fratelli si schierarono contro
i filobizantini, mettendo in atto una nuova
distruzione di Eraclea [che successivamente
risorse per merito del doge Angelo Partecipazio
(810-27) e si chiamò Cittanova], ma
quando la flotta bizantina inviata dal basileus
Niceforo (802-811) risalì l’Adriatico e
bloccò la laguna (807), allora Obelerio e il
fratello diventarono filobizantini, resero
omaggio al basileus e gli offrirono i propri
servigi. Il doge Obelerio fu così ossequioso
da meritarsi il titolo di spatario, riservato alle
più alte cariche dell’impero bizantino (un
premio per il suo voltafaccia), mentre Beato
venne graziosamente trattenuto per due
anni a Costantinopoli, dove prima ricevette
lezioni di bon ton (della serie non si accettano
i voltagabbana) e poi il titolo di ipato. Rimasto
solo Obelerio nominò co-reggente un
altro proprio fratello filobizantino, Valentino
(807). Questo cerchiobottismo di Obelerio
fu punito da Carlo Magno che per vendetta
inviò in laguna il figlio Pipino con il
compito di conquistare Venezia, ma la città
attaccata seppe reagire e lo respinse (810).
Obelerio venne però destituito perché con i
suoi maneggi aveva provocato il tentativo
di invasione dei franchi: al suo posto fu eletto
Angelo o Agnello Partecipazio. Esiliato a
Costantinopoli, Obelerio ritornò nell’anno
831 con l’intento di riprendersi il Dogado.
Sbarcò a Vigilia, un’isola vicino a Malamocco
poi scomparsa. Al fine di non lasciargli
spazio per ulteriori congiure, Giovanni Partecipazio
fece incendiare i due insediamenti
pro Antenoreo (Malamocco e Vigilia) e dopo
averlo catturato lo fece impiccare. Il fratello
Beato cercò di vendicarne la morte, ma
il doge lo fece prendere e decapitare e ne
ordinò l’esposizione della testa come si
usava con i traditori. Una gran parte della
nobiltà veneziana, che aveva avuto lo zampino
nel ritorno di Obelerio, non vide di
buon grado l’ulteriore rafforzamento del
potere dinastico dei Partecipazio e così Giovanni,
colto di sorpresa da una congiura, fu
costretto a rifugiarsi presso i franchi. Per 6
mesi el caregon dogale venne occupato da
un tribuno, Pietro Caroso, dopo di che Giovanni
rientrò in laguna con l’appoggio del
sacro romano imperatore Lotario, mentre
Caroso venne accecato ed espulso (non ucciso
soltanto perché console di Costantinopoli)
e i suoi complici giustiziati.
@Antenoreo, Valentino, fratello e co-reggente
del doge Obelerio (804-810).
@Anti, Carlo, presidente della Deputazione di
Storia Patria per le Venezie (1937-1945).
@Antolini, Giovanni Antonio, architetto di
Castel Bolognese, lavorò assieme a Lorenzo
Santi tra il 1810 e il 1815 alla realizzazione
del Palazzo Reale e quindi alla costruzione
dell’Ala Napoleonica o Procuratie
Novissime.
@Antonelli, Giuseppe (Venezia 1793-1861),
calcografo e tipografo, imparò l’arte della
tipografia presso i Baglioni e nel 1825 fondò
una propria tipografia che utilizzava
metodi di stampa all’avanguardia (galvanotipia,
elettrotipia). Alla sua morte il figlio
Antonio portò avanti il laboratorio tipografico,
dove lavorarono Adamo e Girolamo
Bozza, fratelli disegnatori e incisori.
La tipografia divenne celebre per le enciclopedie
e le collezioni a prezzi economici,
tra le quali la Nuova Biblioteca degli scrittori
latini.
@Antonello da Messina, pittore messinese,
arrivò a Venezia nel 1475 con la muda de
Fiandra che faceva scalo a Messina. Aveva
45 anni. Il patrizio Pietro Bon gli aveva
commissionato una Pala d’altare da collocare
nella Chiesa di S. Cassiano (S. Polo) sopra
la propria futura tomba. La Pala è sparita,
alcune parti si trovano nel Kunsthistorisches
Museum di Vienna. Il breve soggiorno
di Antonello a Venezia (1475-1476),
che dipinse anche una Pietà, presente nella
Quadreria Correr, lasciò una traccia profonda
nell’uso del colore in tutti gli artisti
41
veneziani del tempo, come per esempio i
Vivarini.
@Antonini, Itinerario, o Itinerarium Antonianum,
raccolta di itinerari per le truppe, ordinata
per mansiones (stazioni), apparsa al
tempo dell’imperatore Caracalla (211-217).
Il documento registra le distanze tra le località
poste sulle diverse strade dell’impero
romano e tra l’altro ci dice che per raggiungere
Aquileia, dopo aver superato Rimini,
ci si poteva imbarcare a Ravenna e navigare
i Septem Maria o Sette Mari, indicati dallo
storico Plinio il Vecchio, fino ad Altino e da
lì proseguire per la Via Annia.
@Antonini, Giacomo (Venezia 1901-Parigi
1983), critico letterario.
@Antonio, Franzoi, 2° patriarca di Grado
con giurisdizione su Venezia (725-747).
@Antonio, mosaicista, lavorò a S. Marco e
tra l’altro firmò nel 1458, assieme a Silvestro
[vedi], le 4 figure di santi che ornano
l’arcone del transetto di destra, sul lato
della grande rosa.
@Antonio, muratore di Murano, «condannato
alla galera per aver gridato in piazza
invettive contro i signori governanti, che
mangiavano buon pane e bevevano buon
vino e ai poveri davano farina di miglio
rosso, da non potersi digerire» [Rorato 35].
Si era in piena guerra di Chioggia (15 dicembre
1379).
@Antonio da Firenze, dipinse 4 tavole di
santi per il presbiterio della Chiesa di S. Elena
intorno al 1483.
@Antonio da Murano, vedi Vivarini.
@Antonio da Negroponte, dipinse intorno
al 1450 una grande tavola con Madonna,
Bambino e Angeli per la Chiesa di S. Francesco
della Vigna (Castello) firmata Frater
Antonius de Negropont Pinxit.
@Antonio da Parma, beato, confessore delle
monache di S. Croce, morì nel 1468.
@Antonio Viniziano, vedi Veneziano Antonio.
@Anzio, porto del Lazio dove la Repubblica
combatté una battaglia navale: il 30 maggio
1378 si scontrarono 14 galee veneziane
comandate da Vettor Pisani e 10 genovesi
comandate da Luigi Fieschi. I veneziani affondarono
una galea nemica e ne catturarono
4 assieme a 800 uomini, ammiraglio
compreso.
@Aoldo, o Aoldi, vedi Alduin.
@Apicolf, Associazione Professionale Italiana
Collaboratrici Familiari, si trova presso la
Scuola Grande di S. Teodoro (S. Marco).
@Apollonia, Associazione Santa, fondata nel
maggio del 1994 si trova a S. Marco al civico
3366. Non ha fini di lucro e collabora alla
tutela e valorizzazione dei Beni Culturali
ed Ecclesiastici nel Patriarcato di Venezia.
@Apollonia, Monastero di Santa, monastero
benedettino eretto tra il 12° e il 13° sec., divenuto
domicilio del primicerio, il capo del
clero della Cappella Ducale di S. Marco, dal
1473 alla sua soppressione (1807). In periodo
austriaco diventò sede dell’Imperial Regio
Tribunale Criminale (1821) e Lorenzo Santi
progettò il rifacimento della facciata sul rio.
Quando Venezia fu annessa al regno d’Italia,
il complesso divenne sede di vari uffici statali.
Nel 1964 il patriarca Roncalli, futuro
papa Giovanni XXIII, riscattò l'ex Convento
dal Demanio, sottoponendolo ad accurati
restauri su progetti di Ferdinando Forlati
negli anni Sessanta e Marino Vallot nel decennio
successivo. Sotto il patriarca Luciani,
futuro papa Giovanni Paolo I, prese forma
l’idea di realizzare il Museo Diocesano per
l'Arte Sacra che venne costituito nel 1976. Il
complesso monumentale è diventato dunque
sede del Lapidario Marciano, del Museo
Diocesano d’Arte Sacra e dell’Archivio Storico
Patriarcale. Il chiostro presenta forme
romaniche di terraferma, eccezionali a Venezia,
un porticato con archetti a doppia ghiera
sostenuti da tozze colonne sui lati minori
e da colonnine binate sui maggiori. Al centro
del chiostro una duecentesca vera da
pozzo a cubo scantonato. Tutt’intorno alle
pareti ha trovato sistemazione dal 1969 il
Lapidario Marciano, raccolta di frammenti
decorativi romani e bizantini, o di fattura
veneto-bizantina (9°-11° sec.), in gran parte
già ornamento dell’antica Chiesa di S. Marco
non riutilizzati nella ricostruzione.
@Apollonio, Giuseppe (Venezia 10 marzo
1829-Treviso 1903), fu vescovo di Adria dal
12 maggio 1879, poi di Treviso dal 25 settembre
1882 alla morte.
@Apollonio, Umbro, vedi Asac.
@Apostolato della preghiera, movimento
che sottolinea il valore della preghiera. Nacque
in Francia il 3 dicembre 1844 ad opera di
Francesco Saverio Gautrelet. Presto si diffuse
il tutto il mondo. A Venezia si trova a Cannaregio
4885.
@Appia, Via, vedi Via Appia.
@Appiani, Andrea (1754-1817), pittore neoclassico
milanese, eseguì il ritratto di Eugène
de Beauharnais, principe di Venezia
e viceré del Regno d’Italia, conservato al
Correr.
@Approbatio, o designazione, precedeva l’electio
(elezione) ed era il primo di due momenti
fondamentali del processo democratico
veneziano attraverso cui si procedeva
all’individuazione e designazione dei
futuri membri del M.C.
@Appuntadori, coloro che periodicamente
eseguivano i controlli sulle scritture dei
Ragionati [vedi].
@Aqua, acqua.
@Aqua granda, l’acqua alta del 4 novembre
1966 che con i suoi 194 centimetri rischiò di
sommergere Venezia.
@Aquileia, sorse in territorio friulano (presso
Udine), sulla riva destra dell’Isonzo. Secondo
la leggenda fu fondata da Aquilo,
compagno di Antenore, o forse da Marco
(uno dei quattro evangelisti con Luca, Matteo
e Giovanni), seguace prima dell’apostolo
Paolo e poi di Pietro, che lo inviò qui
nel 46 d.C. per evangelizzare il NordEst.
Agli effetti storici Aquileia sorse grazie ai
romani nel 181 a.C., sul fiume Aquilis (poi
Natisone), un subaffluente dell’Isonzo, come
fortezza-sentinella d’Italia per mantenere
il possesso della zona minacciata dalla
presenza dei galli, impedire la discesa di
altri barbari, servire infine come punto di
partenza delle truppe per ulteriori conquiste
verso la Germania, la Pannonia e i Balcani.
La difesa di Aquileia cominciava però
dall’Istria, provincia romana dal 177
a.C., dove furono fondate Trieste e Pola ed
erette fortificazioni lungo il confine: un doppio
vallo contro i barbari a protezione di
tre strade, la Flavia, la Gemina e la Postumia.
Nel tempo Aquileia diventò municipio
(89 a.C.) e una delle più forti e più ricche
città dell’impero, addirittura la capitale
della X Regione, chiamata Venetia et Histria,
sotto Augusto (8 a.C.). La Venetia aveva
come confini tre fiumi, a ovest il Tartaro,
a est il Timavo e a sud il Po, mentre
l’Histria era compresa tra i fiumi Timavo e
Arsia. La fortezza di Aquileia concentrava
il comando strategico, mentre la vicina Concordia
ospitava nel lusso le famiglie dei
funzionari e dei generali romani. A Grado
e ad Altino, le prime isole che diedero vita
al futuro Dogado e quindi a Venezia, c’erano
anche i lucrosi commerci. Danneggiata
42
43
nel 401 da Alarico (370-410), re dei visigoti,
Aquileia fu distrutta nel 452 da Attila (406-
53), re degli unni. In seguito, la città tentò
di risorgere, ma al passaggio degli ostrogoti
con Teodorico (489) e dei longobardi
(569) la popolazione riparò nelle isole della
laguna di Grado e l’importanza della città
diminuì. Vedi Patriarcato di Aquileia.
@Aquileiense, Via, vedi Via Aquileiense.
@Aquilo, profugo troiano, compagno di Antenore
e fondatore leggendario di Aquileia.
@Aratore, il tribuno della leggenda che nell’anno
635, assieme al collega Ario (o Aurio)
e al clero, guidò in laguna gli altinati in
fuga dai longobardi. Ad Altino i due tribuni
«videro gli uccelli e i colombi portare
con il becco i loro nati e volar via dalle mura
[...] seguirono il volo dei colombi e giunsero
a Torcello. Capeggiavano i profughi
due sacerdoti, Geminiano e Mauro, ai quali
apparve una nube bianca, da cui su due
raggi di sole scendeva la voce del Signore,
che raccomandava di innalzare in quel luogo
una chiesa. Alla voce dolcissima della
Vergine, che dava in altro luogo lo stesso
comando, seguiva un prodigioso miraggio:
fra bianche nubi apparivano lidi fiorenti
pieni di popolo e di greggi. Poi la visione
cessava, e l’immenso silenzio era interrotto
dalle voci dell’apostolo Pietro, del
Battista, di santo Antolino [Antonino], di
santa Giustina e di altri martiri, che invitavano
i fedeli a fabbricar chiese» [Molmenti
I 111-3]. E come avevano ordinato i santi fu
fatto: in tutte le isole abitate dagli altinati
(Torcello, Ammiana, Costanziaco, Burano,
Mazzorbo, Murano) sorsero chiese, mentre
ogni isola importante ricevette un nome
ispirato da un particolare delle visioni, come
per esempio Vignole, così chiamata perché
santa Giustina era apparsa tra vigne
cariche d’uva.
@Arbe, Isola di, nella costa settentrionale della
Dalmazia, fu dominio della Repubblica
per secoli. Conquistata dai romani nel 2°
sec. a.C. ricevette lo status di municipio
sotto Ottaviano Augusto. Nel 6° sec. fu invasa
dai goti e nel 544 passò sotto Bisanzio.
Insieme ad altre città costiere della Dalmazia
si sottomise a Venezia nell’anno 1000 in
seguito alla spedizione del doge Pietro
Orseolo II. Dal 12° sec. passò spesso di mano:
dopo il dominio veneziano conobbe
quello croato e ungherese e ritornò infine
sotto la Repubblica nel 1409 seguendone le
vicende. Napoleone la unì alla Provincia Illirica
del Regno d'Italia, ma poi entrò a far
parte dell'impero austro-ungarico, fu quindi
data in amministrazione provvisoria al
Regno d’Italia e infine brevemente annessa
alla Reggenza del Carnaro (Quarnaro) di Gabriele
d’Annunzio. Nel 1921 fu annessa al
regno dei Serbi, Croati e Sloveni che divenne
poi Jugoslavia. A seguito della guerra di
Secessione Jugoslava (1991-1995) Arbe diventò
parte della Repubblica di Croazia.
@Arboribus, Blasius de (o Blasio degli Alberi),
assieme al marinaio Nicolò o Nicola
Sorbolo progettò e fece eseguire il trasporto
della flotta veneziana attraverso i monti
(1439) per essere calata infine a Torbole sul
Lago di Garda e sorprendere il nemico [v.
Battaglia sul Garda].
@Arcalli, Franco (1929-1978), montatore e
sceneggiatore, conosciuto dai partigiani come
Kim Arcalli. Nacque a Roma dal padre
Orcalli e per un disguido all’anagrafe il suo
cognome rimase Arcalli. Dopo la morte del
padre, ucciso a Roma dai fascisti, Franco fu
portato a Venezia (1933) e qui cresciuto dallo
zio e dalla zia. Partecipò ancora quindicenne
alla resistenza veneziana e fu coinvolto
nel mortale agguato al maresciallo
Bartolomeo Asara [vedi]; prese poi parte attiva
nell’attentato a Ca’ Giustinian, sede del
comando Gnr e di uffici tedeschi, avendo
trasportato, assieme a un altro, la cassa che
conteneva l’esplosivo deflagrato con esiti
drammatici: 13 persone rimasero uccise (6
donne e 7 uomini) nello scoppio e 13 partigiani
furono fucilati sul posto per rappresaglia
dai tedeschi. Sotto le macerie si scoprì
44
in seguito il corpo di una donna delle pulizie.
Franco fu coinvolto in queste azioni dal
suo ex professore, il partigiano chioggiotto
Aldo Varisco. Iniziò a lavorare nel cinema
con l’amico Tinto Brass [vedi], montando Ça
ira e Chi lavora è perduto. Notato per la sua
bravura si trasferì a Roma e lì fece una brillante
carriera, lavorando con registi come
Antonioni, Bertolucci, Sergio Leone e altri.
@Arcella, cassettina che conteneva la dote
dispensata dal Comune a ciascuna delle 12
fanciulle povere che si sposavano a S. Pietro
di Castello: il rapimento delle spose con
le arcelle nel 944 diede origine alla Festa
delle Marie [vedi].
@Archivio Cappai e Mainardis, acquisito dallo
Iuav nel 1998. Lo studio Cappai e Mainardis,
nato nel 1962 con Iginio Cappai (Venezia
1932-1999) e Pietro Mainardis (Venezia
1935), progettò tra l’altro il Centro Culturale
Candiani a Mestre.
@Archivio di Stato di Venezia (ASV), istituito
nel 1815 come Imperiale Regio Archivio,
detto Archivio dei Frari perché in questa
zona della città, nell’ex Convento di S.M.
Gloriosa dei Frari, trovò la sede definitiva
(tra il 1815 e il 1822) per volere dell’imperatore
d’Austria Francesco I. Qui furono
collocati gli archivi che la Repubblica conservava
a Palazzo Ducale, nelle Procuratie
marciane o nei palazzi di Rialto e che in
epoca napoleonica erano stati trasportati
in tre sedi distinte: gli archivi politici che
costituivano il nucleo principale nella
Scuola Grande di S. Teodoro, i giudiziari
nel Convento di S. Giovanni Laterano, i
demaniali o fiscali/finanziari in un palazzo
a S. Provolo. Agli archivi della Repubblica
vennero aggiunti i documenti prodotti
dalla Municipalità Provvisoria (maggio
1797-gennaio 1798) e quelli delle dominazioni
straniere: la prima dominazione
austriaca (1798-1805), la dominazione francese
(1806-1814), la seconda dominazione
austriaca (1814-1848), la terza dominazione
austriaca (1849-1866), che seguiva la parentesi
del Governo Provvisorio della nuova
Repubblica di Venezia (1848-1849), e
infine quelli prodotti dagli uffici dello Stato
italiano risiedenti a Venezia. Presso l’Archivio
dei Frari ha sede la Scuola di Archivistica,
Paleografia e Diplomatica. Le finalità
dell’ASV, tra i maggiori e più importanti
istituti archivistici internazionali, sono
la conservazione del patrimonio documentario,
il censimento e la catalogazione,
la valorizzazione e la messa a disposizione
per la fruizione pubblica.
@Archivio Luigi Nono, alla Giudecca, nell’ex
Convento dei Santi Cosma e Damiano.
L’istituzione, inaugurata nel 1993 presso
Palazzo Foscari, sul Canale della Giudecca,
di fronte alla casa natale del compositore,
45
fu voluta da Nuria Schönberg, figlia di Arnold
e vedova del musicista veneziano Luigi
Nono (1924-1990) allo scopo di raccogliere,
conservare e promuovere il lascito
documentario del marito. Dal 1° novembre
2006 la sede dell’Archivio, trasformato in
Fondazione Archivio Luigi Nono Onlus, si
trova nella Sala delle Colonne dell’ex Convento
dei Ss. Cosma e Damiano alla Giudecca.
Questo archivio, definito la memoria
del compositore, finì per mettere a disposizione
di studiosi e ricercatori un patrimonio
straordinario nell’ambito della musica
contemporanea.
@Archivio Storico del Comune di Venezia,
luogo dove sono raccolti i documenti ufficiali
emanati dal Comune di Venezia (atti
di Giunta o Consiglio, circolari, censimenti,
verbali, avvisi, bandi, regolamenti). Vi è
inoltre una biblioteca che raccoglie ed archivia
giornali, riviste, testi di materia amministrativa.
È strutturato in due sedi: in
Campo de la Celestia al civico 2737/F (Castello)
e a Mestre in Via Pertini 16.
@Archivio Storico del Patriarcato di Venezia,
conserva il patrimonio documentario del
patriarcato ed è situato in un’ala al terzo
piano del complesso di Sant’Apollonia alle
spalle delle Prigioni Nuove.
@Arciconfraternita di S. Cristoforo e della
@Misericordia, si trova a San Polo, 135.
@Arciconfraternita di S. Rocco, vedi Scuola
di S. Rocco.
@Arciconfraternite, vedi Scuole Grandi.
@Arco, vedi L’Arco.
@Arco Foscari, ovvero la facciata che si trova a
Palazzo Ducale ai piedi della Scala dei Giganti
[vedi]. La facciata ha questo nome perché fu
progettata durante il dogado di Francesco
Foscari (1423-1457), anche se il suo completamento
avvenne sotto Cristoforo Moro
(1462-1471). Le nicchie presentano sculture
in bronzo, Adamo ed Eva sul prospetto, uno
scudiero sul lato, sotto e a fianco del quale fu
collocata nel 1625 la statua del condottiero
Francesco Maria I della Rovere [vedi]. Le sculture
in bronzo sostituiscono quelle marmoree
scolpite da A. Rizzo e conservate nel
vestibolo della Sala del M.C.
@Ardizon, famiglia patrizia presente in
M.C. prima della Serrata (1297). Ebbe un
procuratore di S. Marco
(Nicolò), eletto il 17 luglio
812. Estinta all’inizio del
Quattrocento [Chojnacki].
@Ardolino, Cesare (Venezia
1927), aiuto regista e documentarista,
allievo di
Francesco Pasinetti.
@Arduin, o Arduini, o Darduin,
famiglia patrizia già
presente in M.C. nel 1122.
Con la Serrata (1297) una
parte fu esclusa e un’altra
vi rimase, estinguendosi
nel 1418. Una famiglia Darduin
o Arduin figura però
tra quelle ammesse in M.C. dopo la guerra di
Chioggia (1379-1381) per le benemerenze
acquisite da Andrea e Giovanni Darduin,
dunque due rami diversi, entrambi assenti
dal 1518.
@Arduini, Giovanni (Caprino Veronese 16
ottobre 1714-Venezia 21 marzo 1795), geologo
e fondatore della stratigrafia. Fu professore
di chimica, metallurgia e mineralogia
a Venezia. Nel 1976 gli è stato intitolato
il Dorsum Arduino, un sistema di creste
sulla Luna. È presente nel Panteon Veneto
con un busto dello scultore Pietro Bearzi.
@Arengo, vedi Concio.
@Aretino, Pietro (Arezzo 20 aprile 1492-Venezia
21 ottobre 1556), poeta e scrittore, assai
temuto dai potenti per la sua penna velenosa
che metteva al servizio di chi meglio lo
pagava o poteva assicurargli protezione.
Nel 1517 si trasferì a Roma e approdò alla
corte papale di Leone X (1513-1521) e in
seguito di Clemente XII (1523-1534), ma a
causa di alcuni sonetti licenziosi dovette
rifugiarsi a Venezia (25 marzo 1527), dove
condusse vita sfarzosa, sistemandosi definitivamente
a Palazzo Bollani,
sulla Riva del Carbon
a Rialto, e qui si circondò
di una corte di artisti (tra
cui Tiziano) e cortigiane (le
aretine), e quel palazzo sul
Canal Grande, diventò,
sembra, il centro della cultura
e del vizio. È sepolto
nella Chiesa di S. Luca.
46
@Argini, costruiti sul litorale a mare, come
si era fatto su quello rivolto verso la laguna,
a seguito della delibera del 1335. Alti
1.36 m al di sopra del livello marino e larghi
3.40 m. L’azione principale di difesa
dal mare era svolta da palizzate che, all’inizio
molto semplici e deboli, vennero via
via rinforzate e rese più complesse. Esse
erano costituite da un’unica catena di pali
piantati nella sabbia, irrobustiti nella parte
verso il mare con delle pietre. Corrosi dal
tempo, dovevano essere periodicamente
sostituiti, ogni cinque o sei anni, con legname
nuovo. Dal 1359 le palizzate furono
costruite a due catene, distanti l’una
dall’altra 2.04 m e saldate insieme con traverse,
sempre di legno, ancorate ai pali
con grossi chiodi. In mezzo venivano posti
sassi e canne che, mischiandosi con la sabbia,
formavano una massa pressoché compatta.
Nel 1416 le palificate furono ovunque
triplicate, raggiungendo l’apice per
quanto riguarda la difesa del litorale prima
dell’avvento dei Murazzi iniziati intorno
al 1740.
@Argirocastro, o Argyropolis, città a sud dell’Albania
dominata da una fortezza con un
castello costruito dai veneziani.
@Argo, città della Morea vicino al golfo di
Nauplia, la culla di Ercole e Agamennone,
divenne dominio veneziano nel 1388. Assediata
dai turchi capitolò il 3 giugno 1397.
Riconquistata nel 1686 con Francesco Morosini
fu definitivamente perduta nel 1706.
@Argonauti, vedi Accademia Cosmografica degli
Argonauti.
@Argyropoula, Maria, nipote del basileus, sposa
di Giovanni, figlio co-reggente del doge
Pietro Orseolo II (991-1009). Portò a Venezia
le reliquie di santa Barbara di Nicomedia
deposte nel Monastero di S. Giovanni
Evangelista a Torcello.
@Arian, o Ariani, famiglia assunta al patriziato
nel Trecento [Chojnacki] e presto privata
(1363) di tale titolo per bancarotta fraudolenta.
Il loro palazzo sulla Fondamenta
de l’Angelo Raffaele divenne la sede (1971)
dell’Istituto Vendramin Corner.
@Arimondo, o Arrimondo, o Raimondo, famiglia
originaria dell’Abruzzo, produsse antichi
tribuni e concorse con altre famiglie
alla costruzione della Chiesa di S. Geremia
nel 630 e nell’anno della sua ristrutturazione
(1280). Ebbe un vescovo (Tommaso).
Fu assunta al patriziato tra il 1297 e il 1311.
Si estinse il 16 agosto 1684 con Zuanne
[Cfr. Bettinelli s.v. Raimondo e La Temi Veneta
per il 1797].
@Arimondo, Tommaso I, 31° vescovo di Castello
(1258).
@Ario, vedi Aratore.
@Arman (d’), famiglia di antica e incerta origine,
ammessa in M.C. nel 1153. Con la
Serrata (1297) un ramo fu escluso e l’altro
che vi rimase si estinse nel 1401 [Bettinelli
s.v. d’Arman].
@Armani, Vincenza (Venezia ca 1530-Cremona
11 settembre 1569), poetessa, musicista,
scultrice, cantante e soprattutto attrice
(detta la divina Vincenza Armani). Fu la
prima donna italiana a calcare le scene e recitare
parti comiche. Diventò la primadonna
dei Gelosi, una delle più celebri compagnie
teatrali del tempo. Morì avvelenata da
un amante respinto. Post mortem il suo collega
e amante, il veronese Adriano Valerini,
pubblicò (1570) alcune poesie di Vincenza e
l’orazione funebre composta per lei.
@Armanni, Luigi, direttore di Ca’ Foscari
(1919-1922).
@Armano, Filippo, uno dei 60 municipalisti
del 1797.
@Armeni, Isola di San Lazzaro degli (3 ettari),
di fronte al Lido. Donata (1185) dall’abate
di Sant’Ilario a Leone Paolini o Parlini per
erigervi un ospedale e una chiesa dedicati
a san Leone papa dal quale inizialmente
47
l’isola prese il nome. Divenuta asilo per
mendicanti infermi e lebbrosi (1262), fu in
seguito dedicata a san Lazzaro, protettore
dei lebbrosi. Trasferito (1601) il lebbrosario
nel nuovo ospedale di S. Lazzaro ai Mendicanti,
presso la Chiesa di S. Giovanni e
Paolo, l’isola divenne rifugio di mendicanti
guariti, quindi abbandonata e trasformata
in polveriera. Nel 1716 alcuni profughi armeni
guidati da Pietro Manouk, detto Mechitar
(Consolatore), arrivarono in Laguna.
Chiesta e ottenuta ospitalità e poi il dono
dell’Isola di S. Lazzaro (8 settembre 1717),
la fecero rinascere, fondandovi la Congregazione
dei Padri Mechitaristi e realizzando
tre importanti progetti: conservare la
tradizione e la cultura armena, arricchire
tale patrimonio culturale e trasmetterlo alle
nuove generazioni. Di fatto un monastero
per la formazione culturale e spirituale,
un centro di carità e di cultura per giovani
armeni, che si dota (1789) di una tipografia
capace di stampare libri in 36 lingue orientali.
Il convento ospita una biblioteca di circa
40mila volumi, 4mila manoscritti armeni,
antichi e preziosi, e un museo orientale con
una mummia egiziana. Qui, a prendere lezioni
di armeno, veniva Lord Byron, e pare
anche che nel 1907 vi lavorasse per poco
tempo come campanaro il futuro Stalin
(1878-1953). Con la dominazione francese,
l’isola fu risparmiata da Napoleone perché
gli armeni, sapendolo alleato con il sultano,
innalzarono la bandiera musulmana.
Nell’isola, ingrandita in larghezza (nel 1815
e nel 1946) e restaurata all’inizio del 21° sec.,
raggiungendo una superficie di tre ettari,
non c’è più la famosa tipografia, spostata a
Punta Sabbioni (1992), ma esiste ancora la
chiesetta edificata in stile neo-gotico nello
stesso sito di quella settecentesca distrutta
da un incendio nel 1883. Il campanile in
stile orientale era stato eretto nel 1750. Nel
giardino si trova il monumento a Mechitar,
opera di Antonio Baggio (1962). L’isola ha
subìto due incendi (1975 e 1996) che danneggiarono
la chiesetta e parte della libreria.
Nel censimento del 2001 si sono contati
22 residenti, tutti di sesso maschile.
@Armeni, Ordine dei Monaci Mechitaristi, nell’Isola
di San Lazzaro degli Armeni.
@Armenia, stabilì con la Repubblica accordi
commerciali già negli anni 1301 e 1321.
@Armer (d’), famiglia originaria del Cadore
produsse antichi tribuni e si estinse nel
1553. Una cronaca registra che Alban d’Armer,
capitano delle navi in guerra contro i
turchi, «fu da quelli fatto prigione, e condotto
in Costantinopoli, e per non voler
farsi Turco fu segato per mezzo e diviso in
due parti» [Bettinelli s.v. d’Armer].
@Armistizio, accordo fra stati belligeranti
per sospendere totalmente o parzialmente,
a tempo determinato o indeterminato
le ostilità. Nella storia di Venezia entrano
a buon diritto i seguenti armistizi:
Armistizio di Salasco (1848), firmato il 9 agosto
a Vigevano dal generale piemontese
Carlo Canera di Salasco e dal generale austriaco
von Hess. L’armistizio pose termine
alla prima fase della prima guerra di indipendenza.
Basi dell’accordo furono: le fortezze
di Peschiera, Rocca d’Anfo e Osoppo
dovevano essere consegnate agli austriaci,
i ducati di Modena, Parma e Piacenza dovevano
ritornare ai propri regnanti, Venezia
e la terraferma sgombrate dai piemontesi.
Osoppo e Venezia ignorarono l’armistizio:
Osoppo si arrese il 12 ottobre 1848,
Venezia il 24 agosto 1849.
Armistizio di Vignale (1849), firmato tra il re
di Sardegna Vittorio Emanuele II e il maresciallo
austriaco Josef Radetzky a Vignale
(presso Alessandria), il 24 marzo cioè il
giorno dopo la battaglia di Novara o battaglia
della Bicocca, che segnò la fine della prima
guerra di indipendenza italiana e comportò
l’abdicazione del re di Sardegna Carlo
Alberto a favore del figlio Vittorio Emanuele
II.
Armistizio di Villafranca (1859), firmato l’11
luglio, pose fine alla seconda guerra d’indipendenza.
I termini dell’armistizio riconoscevano
al regno di Sardegna la Lombardia
(priva di Mantova e della fortezze
di Borgoforte, posta a sud del Po). L’Austria
poteva ancora considerarsi una potenza
italiana, con il Veneto, il Trentino, l’Istria
e Mantova (ossia tutte e quattro le fortezze
del Quadrilatero).
Armistizio di Nikolsburg (1866), sottoscritto
il 26 luglio 1866 tra Prussia e Austria du-
48
rante la guerra austro-prussiana dopo la
battaglia di Sadowa (3 luglio 1866).
Armistizio di Cormons (1866), firmato il 12
agosto 1866 stabilì la fine delle ostilità tra il
regno d’Italia e l’impero austro-ungarico nel
corso della terza guerra di indipendenza.
Armistizio di Villa Giusti (1918), siglato il 3
novembre 1918 nella villa del conte Giusti
del Giardino a Padova fra l’impero austroungarico
e l’Italia, mentre si stava profilando
la definitiva sconfitta italiana con la battaglia
di Vittorio Veneto iniziata il 24 ottobre
1918. L’impero austro-ungarico doveva abbandonare
i territori conquistati, lasciandoli
alle truppe degli Alleati e degli Stati
Uniti d’America. Antefatto: allo scoppio
della prima guerra mondiale (1914) l’Italia
aveva deciso di abbandonare l’alleanza
con Germania e Austria e di mantenersi
neutrale, decidendo poi di entrare in guerra
contro gli austriaci (24 maggio 1915),
schierandosi segretamente (Patto di Londra,
26 aprile 1915) con gli Alleati o paesi
della Triplice Intesa (Francia, Regno Unito
e Impero russo).
Armistizio di Cassibile (1943), siglato segretamente
il 3 settembre 1943 e reso pubblico
l’8 settembre successivo dai microfoni di
Radio Algeri da parte del generale americano
Dwight D. Eisenhower, confermato
un’ora dopo dal maresciallo italiano Pietro
Badoglio dai microfoni dell’Eiar (l’ente radiofonico
italiano): il regno d’Italia si arrendeva
in modo incondizionato alle forze
alleate (Regno Unito, Unione Sovietica,
Stati Uniti e Francia.
@Armonio, Fra’, poeta e organista della
Cappella di S. Marco, amico di Pietro Bembo,
Angelo Gabriele e Pietro Pasqualigo.
@Arnaldi, famiglia originaria di Vicenza,
assunta al patriziato per soldo il 2 febbraio
1685 m.v. durante la guerra di Morea (1684-
1699). Presente in M.C. nel 1797. Esiste.
@Arnaldi, Emilio, vedi Alvise Barzizza.
@Arnoldo, 3° patriarca di Grado residente a
Venezia (1186-1190). Vedi Patriarchi di
Grado residenti a Venezia.
@Arpino (d’), famiglia originaria di Pavia,
contribuì alla costruzione della Chiesa di S.
Ternita. Si estinse nel 1503, altri dicono
1540 [Bettinelli s.v. d’Arpino].
@Arpo (d’), o d’Arpon, famiglia originaria di
Rovigo, ammessa al M.C. nel 1403 si estinse
pochi anni dopo [Bettinelli s.v. d’Arpo].
@Arriberti, o Ariberti, famiglia aggregata al
patriziato per soldo il 12 giugno 1655 durante
la guerra di Candia (1645-1669) si
estinse il 14 dicembre 1670 con Zuanne
Battista.
@Arrigoni, Onorio, abate, morto il 20 marzo
1758, fu celebre raccoglitore di antichità e
di medaglie.
@Arsenale, luogo dove si fabbricavano navi
e strumenti navali. A Venezia si chiama ancora
così il grande cantiere navale di Stato
voluto sin dal 1104 dalla Repubblica per
costruire navi in proprio atte alla difesa e
utili ad ampliare gli interessi marittimi.
L’Arsenale di Venezia fu il primo a sorgere
in Europa e venne più volte ingrandito,
secondo i bisogni e i progressi nell’arte della
costruzione. Una targa marmorea con
una iscrizione dettata da Giovanni Casoni
murata nel 1815 ricorda che:
L’Arsenale (forse da darsena, che in arabo
indica il luogo dove si costruiscono e si
ricoverano le navi) diventò subito il più
grande centro industriale dell’Europa medioevale,
specializzandosi nella produzione
in serie di navi di un modello standard,
espressamente progettato per la guerra.
La standardizzazione rendeva più facile le
riparazioni e lo stoccaggio delle parti di
ricambio a Venezia come in tutti i porti
toccati dalle navi della Repubblica. Sorse
dunque una vera e propria industria moderna
con una catena di montaggio efficientissima
che nel suo periodo più felice
era in grado di armare una galea in meno
di un’ora, come venne dimostrato nel 1574
in occasione della visita di re Enrico III di
Francia. La Repubblica fondò l’Arsenale
in periferia e in zona ancora paludosa, ma
facilmente accessibile dal Bacino di S.
Marco e dal Porto del Lido. Furono scelte
49
le due isole dette Gemini o Zimole (nelle
parrocchie di S. Zaccaria e S. Giovanni in
Bragora), dove si raccoglievano molti dei
tanti squeri sparsi per la città e si aprirono
24 scali scoperti. Il luogo, collegato al Bacino
di S. Marco attraverso il Rio della Madonna
(dal nome di una chiesetta che sorgeva
sulla fondamenta a fianco dell’ingresso),
venne dotato di mura merlate per
la difesa ed arrivò ad avere fino a 15 torri.
Qui vigilavano giorno e notte le sentinelle,
perché vi risiedeva la forza principale dello
Stato veneziano, che costruiva vascelli
di ogni tipo, tassativamente standardizzati
così che l’uniformità permetteva, in caso
di conflitto, di trasformare in vascelli da
guerra le imbarcazioni commerciali e di
formare flotte numerose e perfettamente
omogenee.
Il primo Arsenale (Arsenale Vecchio) nacque
nel 1104, come magazzino d’armi, attrezzature,
rifornimenti marittimi, ma venne
presto organizzato in reparti specializzati,
una sorta di catena di montaggio ante
litteram. Gli arsenalotti, ovvero gli operai
dell’Arsenale, diventarono un corpo autonomo
e per loro la Repubblica aveva speciali
riguardi: volendo mantenere ereditaria
l’arte di costruire navi, i figli maschi degli
arsenalotti erano ammessi a lavorare
anche da piccoli (a titolo gratuito, ma retribuiti
al compimento del 10° anno di
età), in modo che, vedendo e aiutando, acquistavano
la pratica necessaria per sostituirsi
ai padri. Gli arsenalotti costituirono
una guardia fedele, partecipavano, in
posizione preminente, alle solennità pubbliche
e ai banchetti offerti dal doge; inoltre,
ricevevano incarichi delicati (guardia
alla Zecca, al Tesoro di S. Marco e al M.C.
durante le sedute). Essi abitavano in prevalenza
nei quartieri sorti intorno alle mura,
dove si sviluppò anche l’indotto che la
toponomastica ci ha tramandato: Calle de
le Ancore, Calle de le Vele, Calle de la Pegola
(pece), Calle del Piombo ...
Fondato dunque intorno al 1104 come
squero statale con due file di scali (cantieri)
scoperti recintati, l’Arsenale venne ampliato
nel tempo con nuovi cantieri e dotato
di officine per costruire remi, attrezzi di
bordo, cordami, polveri da sparo e artiglierie.
Nel 1303 si realizzò la Tana per alloggiarvi
le corderie. In seguito si fecero
due ampliamenti: a fianco del primo Arsenale
(detto poi Arsenale Vecchio), sorsero
l’Arsenale Novo (1325) e l’Arsenale Novissimo
(1473). Con un nuovo ampliamento,
realizzato intorno al 1539, si creò il Riparto
delle Galeazze per la costruzione di
un nuovo tipo di navi (le galeazze, appunto).
Nel 1564 si costruì il Canale o la
Vasca delle Galeazze. Ulteriori ampliamenti
avvennero nel periodo francese (1810) e
in quello italiano (1873, 1909, 1916). Questi
ultimi comprendono tutti i vasti bacini
sull’angolo nord-est. Dopo la fine della seconda
guerra mondiale, l’Arsenale fu adibito
in parte a sede del Comando Marina e
in parte assegnato a privati. Insomma,
l’Arsenale finì per diventare un sito gigantesco
le cui officine ospitavano, nei periodi
di maggiore operosità, fino a 3mila operai.
Alla fine della Repubblica (1797), l’Arse-
50
nale fu svuotato dai francesi, ma poi sotto
la loro dominazione (1806-1814) venne rimesso
in efficienza e vi si costruirono anche
vascelli da 80 cannoni; sotto il dominio
austriaco svolse qualche attività fino al
1848, ma dopo la rivoluzione (1848-49) e
fino al 1866 visse una vita assai stentata,
perché l’Austria portò il centro della sua
attività navale a Pola. Dopo l’annessione di
Venezia all’Italia (1866), l’Arsenale tornò a
diventare importante in quanto unica base
navale italiana dell’Alto Adriatico. Tra il
1882 e il 1916, in Arsenale si costruirono alcuni
dei colossi della marina da guerra italiana:
l’incrociatore Amerigo Vespucci (1882),
le corazzate Francesco Morosini (1885) e
Sicilia (1891), l’esploratore Quarto, i sommergibili
Nautilus e Nereide (1913), il monitore
Faà di Bruno (1916).
L’Arsenale è dotato di una porta di terra e
una di acqua. Quella di terra fu costruita
nel 1460 da Antonio Gabello e nel 1682 arricchita
da una terrazza con statue di divinità
mitologiche e ai lati due leoni portati
dalla Grecia da Francesco Morosini nel
1687. Di fianco, sul rio, la Porta d’Acqua
con le due torri merlate. Durante la dominazione
francese si aprì (1810) il Canale
della Porta Nova con un’alta torre, quasi
alle spalle della Porta d’Acqua, per evitare
di entrare con le navi passando per il Bacino
di S. Marco. Via via adattato alle nuove
esigenze della cantieristica navale, l’Arsenale
continuò a costruire navi fino al 1957
quando lo si aprì ad altri usi.
La catena di montaggio dell’Arsenale si
avvaleva dell’indotto, composto da artigiani
indipendenti, operanti al di fuori delle
mura: sulla riva sinistra di uscita, dalla
metà in poi del Rio dell’Arsenale, si realizzarono
delle costruzioni finestrate (poi
demolite), parallele a filo del canale e che
fornivano l’allestimento finale. Ecco una
testimonianza del 1476 dello spagnolo
Pedro Tafur di Siviglia, il quale ci parla di
una galera sottile che esce dall’Arsenale e
ne percorre il rio per essere equipaggiata
da cima a fondo. La galera, che procedeva
sia a remi che a vela, era una nave lunga,
stretta e bassa (40 metri di lunghezza, 5
metri di larghezza), disponeva di 150 rematori,
75 per lato, e di circa 50 tra armati
e marinai dato che il combattimento si svolgeva
di solito per arrembaggio: «... una galera
uscì, rimorchiata da un battello e da
una finestra le vennero passate le corde,
dall’altra il pane, da un’altra le armi, da
un’altra le balestre e le bombarde e così via
tutto quello di cui aveva bisogno, e quando
la galera giunse alla fine della strada
tutti gli uomini occorrenti erano a bordo,
così come i remi supplementari [...] In questo
modo ho visto allestire di tutto punto,
pronte a prendere il largo, ben dieci galere
nello spazio di sei ore». La materia prima
più importante, il legname, veniva fornita
dai boschi demaniali, ma anche da privati.
Per reperirla si crearono degli incaricati ad
hoc che ispezionavano i boschi e riferivano
al Senato sul loro stato. Si arrivò al punto
di censire albero per albero, specialmente
le querce, apponendovi i sigilli della Repubblica.
Per approvvigionare le navi, infine,
sorsero decine di biscottifici nell’area
intorno all’Arsenale. Al tempo della Repubblica
diverse magistrature si prendevano
cura dell’Arsenale; esse erano, in ordine
alfabetico: Collegio alla Milizia da Mar, Inquisitori
all’Armar, Inquisitori all’Arsenal,
Magistrato alla Milizia da Mar, Patroni all’Arsenal,
Provveditori all’Armar, Provveditori
all’Arsenal, Sopraprovveditori all’Arsenal,
Provveditori alle Artiglierie,
Provveditori alli Biscotti.
@1182 Un documento ufficiale cita per la
prima volta l’Arsenale di Castello, noto
come Arsenale Vecchio (o Darsena Vecchia),
limitato a circa un ettaro e chiuso da
una cinta muraria al cui interno vi sono 24
squeri, o cantieri navali.
@1225 Inizia un processo di ampliamento
concluso nel 1304 con l’aggregazione di
nuovi spazi e la costruzione di tre palazzi
chiamati Inferno, Purgatorio e Paradiso, poi
rimaneggiati nel 15° secolo.
@1280 Si delibera che all’interno dell’Arsenale
i privati non possano più «aver parte»
in nessuna nave. A tale scopo si ordina
(1289) di sgomberare «entro Natale» il sito
di tutte le residue pertinenze private: inizia
l’uso esclusivo dell’Arsenale da parte
dello Stato, che per evitare furti fa mar-
51
chiare con il sigillo del leone alato anche il
più piccolo pezzo, perfino i chiodi.
@1303 Inizia un sostanziale ingrandimento,
che si conclude nel 1410 con l’innalzamento
delle mura merlate: la Repubblica acquista
il Lago di San Daniele a fianco dell’Arsenale
Vecchio, in cui vi sono dei mulini
privati, e lo trasforma in una darsena. Si
crea così l’Arsenale Novo (o Darsena Nova),
collegato al Vecchio attraverso la realizzazione
del Canale delle Stoppare. Questo
ingrandimento è ritenuto necessario
per aggiungere altri scali da adibire alla costruzione
delle navi e per sistemarvi anche
le officine (come l’Officina remi a ovest con
a fianco la prima casa del Bucintoro, la mitica
imbarcazione dogale assemblata per la
prima volta nel 1311) e i magazzini per la
realizzazione dei cordami (eretti tra il 1304
e il 1322), cioè le Corderie della Tana, dall’antico
nome latino del fiume Don (Tanais),
alla foce del quale sul Mar d’Azov
esistono i mercati dove i veneziani acquistano
la canapa proveniente dalla Persia
(poi Iran) necessaria per la fabbricazione
delle corde.
@1306 Dante Alighieri visita l’Arsenale e lo
immortala in alcuni versi del 21° canto
dell’Inferno.
@1377 Iniziano i lavori, che si concludono
nel 1440, per l’edificazione della Casa della
Polvere e della Casa delle Fonderie, ricostruite
(1524-26) in seguito all’esigenza
di potenziare la lavorazione del ferro e la
produzione di artiglierie di bronzo.
@1439 Scoppia un incendio nella casa-bottega
del maestro delle balestre e vengono
coinvolti alcuni edifici vicini.
@1440 Nel reparto della preparazione della
polvere da sparo si verifica un’esplosione.
@1445 Si costruisce la Porta di Terra, completata
nel 1460: primo esempio di stile rinascimentale
a Venezia. La Porta richiama un
arco trionfale e simbolicamente allude alla
forza militare della tradizione romana che
deve condurre alla vittoria. In seguito, istoriata
a memoria di altre vittorie, la Porta
diventa un vero e proprio monumento.
@1473 Si decreta (20 maggio) un nuovo ingrandimento,
concluso nel 1484, con la costruzione
dell’Arsenale Novissimo (o Darsena
Novissima) a fianco della Darsena
Nova (tra le due darsene si crea poi, nel
1516, il Canale delle Seghe). La Darsena
Novissima viene attrezzata con cantieri coperti
o tettoie acquatiche per riparare i lavoratori
dai rigori invernali e dal sole in
estate. Due di questi cantieri, realizzati
(1573) su progetto del Sansovino, sono chiamati
Gaggiandre.
@1476 Incendio (9 dicembre) delle polveri
da bombarda e costruzione (altri dicono
1561-64) del Reparto di Artiglieria.
@1500 Leonardo da Vinci visita l’Arsenale.
Nell’anno si completano le mura di recinzione
attorno alla Darsena Novissima.
@1509 Scoppia (14 marzo) un violento incendio
dove si preparano e si conservano
le polveri: le eplosioni fanno crollare alcuni
fabbricati e un tratto del muro di cinta.
Muoiono 22 persone. Si varano le misure
necessarie per le riparazioni e nella delibera
del Senato si afferma che l’Arsenale è il
cuore dello Stato.
@1516 Si scavano sia il Canale delle Seghe
fra Darsena Nova e Novissima, sia il Canale
del Bucintoro tra la Darsena Vecchia e
quella Nova. Nella Darsena Novissima si
costruiscono le tre tettoie acquatiche di S.
Cristoforo.
52
@1519 Si costruiscono i primi cantieri nella
Darsena Novissima lungo il muro nord per
potenziare e rendere più imponente l’Arsenale,
quasi per metterlo in concorrenza con
la struttura che il turco Selim ha cominciato
a costruire dal 1515 a Costantinopoli e
che nel 1568 supererà di gran lunga Venezia
con i suoi 120 cantieri coperti, capaci di
contenere altrettante navi approntabili in
pochi giorni. I lavori alla Darsena Novissima
procedono incessantemente e durano
fino al 1589.
@1522 Scoppia un incendio e muoiono cinque
persone.
@1524 Davanti alla Porta di Terra si abbattono
alcune case per realizzare il Campo de
l’Arsenale, in seguito ampliato.
@1533 Grande incendio e decisione di aggregare
un’area di proprietà del Convento
della Celestia, collocata all’estremità nordoccidentale
dell’Arsenale Novissimo, per
circoscrivervi le attività di lavorazione e
stoccaggio delle polveri da sparo. I lavori
si realizzano tra il 1535 e il 1540. In seguito,
con l’acquisizione di altri terreni dal
Convento della Celestia, l’area sarà collegata
con l’Arsenale Vecchio (1564).
@1539 Inizia un ulteriore ingrandimento
(1539-1564), che si protrae per quasi trent’anni,
con la creazione della Vasca delle
Galeazze (le nuove navi della Repubblica)
al posto degli orti della Celestia. Tra la Vasca
e la Darsena Vecchia si crea un canale
(1564) detto delle Galeazze.
@1547 Si trasforma uno degli squeri scoperti
della Darsena Nova nella casa di ricovero
del Bucintoro. Il progetto, di Michele Sanmicheli,
aggiunge una facciata monumentale
in marmo. Nello stesso tempo si costruiscono
i fabbricati destinati al deposito
delle armi, detti Sale d’Armi in Campagna,
e l’Officina dell’Artiglieria.
@1569 Incendio in Arsenale che si propaga
oltre le mura alla vicina Chiesa della Celestia
e ad alcune case. Dentro l’Arsenale il fuoco
provoca un’esplosione e ci sono dei morti.
Dopo questo incidente le polveri sono trasferite
sull’Isola di S. Angelo, tra Venezia e
Fusina, che prende il nome di S. Angelo
delle Polveri.
@1571 In ricordo della vittoria di Lepanto, la
Porta di terra viene arricchita di due sculture
e della statua di santa Cristina.
@1573 Nella Darsena Novissima vengono
costruite, su progetto attribuito a Sansovino,
le Gaggiandre.
@1574 Vengono erette le due torri merlate ai
lati del canale d’ingresso, ricostruite nel
1686. Nello stesso anno Enrico III, re di
Polonia e futuro re di Francia, di passaggio
a Venezia visita l'Arsenale.
@1577 In attesa dei restauri a Palazzo Ducale,
devastato da un incendio, il M.C. si riunisce
in Arsenale, all’interno dell’Officina
dei remi (poi Padiglione delle navi), per
cui viene aperta un’apposita porta sulla
fondamenta (detta Fondamenta della Madonna)
che dal bacino porta all’Arsenale.
@1579 Su progetto iniziale di Da Ponte si costruiscono
(1579-1585) le nuove Corderie
della Tana, ovvero la Casa del Canevo: 317
metri per 21, divise in tre navate da 84 colonne
in cotto.
@1591 Si realizza il monumentale portale di
accesso alle Sale d’Armi e all’Officina dell’Artiglieria.
@1605 Galileo Galilei visiterà a più riprese
l’Arsenale tra il 1605 e il 1609.
@1686 Si allarga il Rio della Madonna, poi
detto dell’Arsenale, e la Porta d’Acqua, che
viene portata a 14 metri per consentire l’uscita
dei nuovi grandi vascelli a vele quadre.
Quindi si abbattono le due torri che
vengono ricostruite (1686-92).
@1693 Per celebrare la conquista della Morea/Peloponneso
da parte di Francesco
Morosini viene costruita la cancellata ornata
di statue allegoriche. Nel campo antistante
(ampliato nel 1797) si erige il pilo in
bronzo portabandiera fuso da Gianfranco
Alberghetti. Ai due lati della Porta vengono
infine collocati i due grandi Leoni marmorei
presi da Morosini in Grecia (1687) e
in seguito si sistemeranno gli altri due leoni
più piccoli inviati a Venezia dal doge
Enrico Dandolo nel 1204: quello con la testa
aggiunta viene collocato nel 1716 in ricordo
della riconquista di Corfù e proviene
dall’Isola di Delo.
@1709 Federico IV di Svezia visita l’Arsenale.
@1728 Incendio nelle sale d’arme.
@1772 Creazione del Museo d’Artiglieria (a
53
sinistra della Porta di terra), ottenuto rimaneggiando
il fabbricato della Sala d’Armi.
@1778 Si costruisce, su disegno di Giuseppe
Scalfarotto, il grande edificio degli intagliatori
o squadratori (dove si disegnano
in grandezza naturale e si tagliano i pezzi
per la costruzione del nuovo tipo di nave,
il vascello). S’affaccia sulla Vasca delle Galeazze
ed ha a fianco la Casa dei Modelli
progettata da Gian Maria Maffioletti (dove
si raccolgono i vari modelli delle navi al
posto dei disegni di progettazione: dai modelli,
rapportati in scala, vengono poi costruite
le imbarcazioni al naturale nell’adiacente
edificio degli Squadratori).
@1797 Il 12 maggio il doge Ludivico Manin
abdica in favore della Municipalità Provvisoria,
un organismo di improvvisati governanti
che, col trattato di Campoformido (17
ottobre), si fanno sottrarre da Bonaparte la
città-stato che in quel momento governano.
@1798 Il 9 gennaio, prima di lasciare la città
agli austriaci, i francesi spogliano e devastano
l’Arsenale: portano via le armi legge-
54
re e i cannoni, smantellano i ricchi fregi del
Bucintoro, che accatastano sulla riva di S.
Giorgio e vi appiccano il fuoco, per recuperare
l’oro. Inizia la prima dominazione austriaca
(1798-1805), che eredita un Arsenale
spoglio. L’Austria lo riadatta e lo restaura
per la ripresa delle costruzioni navali, poi
istituisce (2 marzo 1802) la Scuola di Ingegneria
Navale (che prende il posto della
Scuola di Naval Architettura) e la Scuola dei
Cadetti della Cesarea Regia Marina Austriaca.
@1806 Inizia la dominazione francese (1806-
1814), che manifesta un notevole interesse
per l’Arsenale. Il complesso ecclesiastico
della Celestia viene annesso all’Arsenale
(1810). La piccola, cinquecentesca Chiesa
della Madonna, a fianco della torre merlata
di levante, è abbattuta (1809) e il Rio della
Madonna viene a chiamarsi Rio dell’Arsenale.
Ad est si crea un varco nel muro di
cinta per aprirvi la Porta Nova, dotandola
di una Torre Nova per l’alberatura delle
navi, mentre la zona dell’Artiglieria viene
separata dall’Arsenale, realizzando l’Arsenale
di Terra collegato con un ponte sul
Rio di S. Daniele al popoloso Campo Ruga.
Il generale francese Maillot, giunto a
Venezia il 20 marzo 1806, consegna in data
11 aprile un rapporto sull’Arsenale in cui i
rilievi tecnici sono la parte più sostanziosa,
ma è interessante rilevare anche quanto
dice per la parte più generale: «L’Arsenale
è composto di quattro darsene principali.
La più grande, detta Novissima Grande
è la sola che abbia abbastanza lunghezza
e profondità per varare i vascelli di linea [...]
Tutti gli [...] edifici sono generalmente belli,
la corderia è un bell’edificio, la fonderia è
molto vasta, i laboratori sono pure molto
belli [...] L’Arsenale di Venezia offre tutti i
mezzi necessari per costruire contemporaneamente
un gran numero di [...] bastimenti
poiché esso racchiude [...] 47 cale coperte,
9 hangar acquatici, 33 magazzini per conservare
i legnami [...] Tutte le arti relative
alla costruzione navale mi sono sembrate
ben lontane dal grado di perfezione raggiunto
in Francia. La mano d’opera di carpenteria
è molto grossolana [...] La chiodatura
e la calafatura avrebbero bisogno, pure
esse, d’essere perfezionate. La corderia di
Venezia, che ha avuto una grande reputazione,
è ora ben al di sotto di quelle dei porti
di Francia e avrà bisogno di molte migliorie»
[in Bellavitis 269-70].
@1807 Napoleone in visita a Venezia si reca
all’Arsenale, chiede di vedere il Bucintoro,
che gli viene mostrato nei suoi miseri resti:
spogliato dai suoi soldati quasi dieci anni
prima, ribattezzato Hydra dagli austriaci e
trasformato in casamatta, armato e posto a
difesa del porto. Nello stesso anno, con decreto
7 dicembre, si stabilisce: l’apertura di
una nuova uscita alla Darsena chiamata
Novissima Grande; l’approfondimento
di questa uscita fino alla bocca di
Malamocco in modo da dare 8 metri e
mezzo di altezza d’acqua al di sotto
del piano della comune; l’escavo presso
la bocca di Malamocco di una stazione
capace di ricevere dei vascelli di
linea e delle fregate.
@1814 Inizia la seconda dominazione
austriaca (1814-48): l’Arsenale viene
restaurato e si portano così a compimento
le opere iniziate dai francesi.
L’imperatore Francesco I verrà a controllare
(1815) lo stato dei lavori. Tra
questi, lo scavo del canale fra l’Arsenale
e il porto di Malamocco.
@1824 Il marchese Amilcare Paolucci
riceve l’incarico di riformare la Marina
Militare veneziana, ma poi gli suben-
55
tra l’arciduca Federico, affiancato da un
‘duro’, il capitano di vascello Marinovich,
che riporta ordine totale sia nella Marina
che nell’Arsenale.
@1825 Si inaugura nell’edificio delle Sale
d’Armi (poi Biblioteca storica) il primo
Museo Navale.
@1848 Il 22 marzo gli Arsenalotti uccidono il
loro direttore Marinovich. Comincia l’insurrezione
di Venezia.
@1849 Venezia ritorna per la terza volta sotto
gli austriaci (1849-66). In questa fase essi
privilegiano Pola come base navale dell’impero
e quindi dedicano pochissima
attenzione all’Arsenale, ridotto a semplice
cantiere di riparazioni.
@1864 L'imperatore Francesco Giuseppe visita
l'Arsenale.
@1866 Inizia per Venezia la dominazione italiana:
la Regia Marina Italiana occupa l’Arsenale
e una legge (1867) vi istituisce il Comando
del 3° Dipartimento Militare Marittimo,
dando il via ad un progetto di ristrutturazione
e rivitalizzazione dell'intero
complesso. Una legge speciale poi (1869)
prevede la ristrutturazione del complesso
e l’acquisizione di nuove tecnologie: tra
l’altro si fondono le due darsene, la Nova e
la Novissima, in un’unica Darsena Grande
con relative banchine (1871) e si costruisce
(1875-83) la grande gru idraulica Fairbairn
per installare i cannoni sulle navi perché in
questo periodo l’Arsenale passa dalla costruzione
di navi in legno a quella di grandi
navi in ferro; si realizzano due bacini di
carenaggio (1878); si incrementano le maestranze
(gli arsenalotti salgono a 2400 nel
1911 e durante la prima guerra mondiale a
4800), l’attività costruttiva riprende in pieno
(dal 1871 al 1915 usciranno dall’Arsenale
31 navi da guerra fra cui 7 sommergibili).
Intorno all’Arsenale cresce l’indotto.
Dopo la seconda guerra mondiale la stasi
nelle costruzioni fa scendere il numero delle
maestranze a 2000 (1945), che poi salgono
fino a 3000 (1955) e subito dopo scemano
rapidamente.
@1872 Realizzazione (1872-1879) delle due
Tese del carbone nell’area dell’Isola delle
Vergini, annessa all’Arsenale interrando il
Rio della Guerra.
@1883 Installazione della grande gru idraulica
Armstrong Mitchell nei pressi dei cantieri
all’Isolotto, termine con il quale si denomina
una striscia di terra che separa la
Darsena Nova dalla Novissima. Su di essa
insistono due file di Tese: la prima si affaccia
sulla Darsena Nova (Tese sud), realizzata
nel Trecento, la seconda sulla Darsena
Novissima (Tese nord), completata alla
metà del Cinquecento. Dopo l’annessione
all’Italia (1866) l’Isolotto fu sbancato per
creare un’unica Grande Darsena. Quasi
tutte le Tese dell’Isolotto furono demolite a
eccezione delle prime quattro (Tese nord)
sul piazzale delle Gaggiandre e della prima
Tesa sud a ridosso delle Artiglierie. La
Tesa sud è un edificio di straordinario interesse
in quanto rappresenta l’unica testimonianza
degli squeri trecenteschi dell’Isolotto.
Non si sa quanto l’architettura sia
modificata, si è però propensi a ritenere
che, almeno per le membrature principali,
si tratti della fabbrica trecentesca. All’inizio
del 21° secolo va sotto restauro.
@1900 Creazione di una banchina nella
schiera della Novissima e conseguente accorciamento,
abbassamento e chiusura dei
fronti delle Tese, trasformate in officine e
depositi. Realizzazione delle Officine dei
Lamierini, nell’area dei bacini.
@1902 Crolla il Campanile di S. Marco. All’Arsenale
i lavori vengono sospesi in segno di
lutto, la città tutta si ferma. La grande voce
della città, el paron de casa che regola la vita
attraverso il suono delle sue cinque campane
non si sente più. La grossa Marangona o Carpentiera,
per esempio, comunicava ai marangoni,
cioè alle maestranze delle varie arti (falegnami,
calafati e carpentieri), l’inizio o la
fine del lavoro all’Arsenale.
@1903 Inizia la costruzione di sommergibili,
il primo è Glauco (1903-5) seguito da altri
quattro similari: Squalo, Narvalo, Otaria e
Tricheco, e poi da altri due di stazza maggiore,
Nereide e Nautilus.
@1909 Si costruisce un terzo enorme bacino
di carenaggio, completato nel 1915, per la
costruzione di navi monocalibre, cioè con
tutti i cannoni dello stesso calibro.
@1916 Si realizzano le casermette: alloggi per i
sommergibilisti (restaurati all’inizio del 21°
56
sec.). Durante la guerra l’Arsenale diventa il
cantiere più importante sia per le operazioni
navali contro la flotta austriaca, sia per il
supporto al fronte del Piave, ma è bombardato,
fortunatamente con danni insignificanti,
mentre danni notevoli subiscono la zona
abitata intorno all’Arsenale e la Chiesa di S.
Pietro di Castello. Dopo l’armistizio l’Arsenale
mise in vendita materiali, macchinari e
scafi, cedendo alcune zone in uso all’industria
privata. Nel 1921 la concessione viene
ritirata e l’Arsenale ritorna alla Marina.
@1919 Riapertura al pubblico del Museo Storico
Navale le cui collezioni erano state
portate al sicuro durante la prima guerra
mondiale.
@1920 Un incendio distrugge sei scali coperti
sul lato ovest del primo Arsenale o Arsenale
Vecchio.
@1939 Per evitare che la città sia bombardata,
la Marina Militare trasferisce fuori dall’Arsenale
gran parte delle sue attività, ma
vi costruisce (1939-43) alcuni bunker.
@1957 Il Comando in capo del Dipartimento
Militare Marittimo dell’Adriatico si trasferisce
ad Ancona (1° marzo). In sostituzione
si costituisce il Comando Marina Venezia
retto da un ammiraglio. La Marina dà quindi
in concessione l’area nord ai cantieri
Cnomv del gruppo Iri, che vi si trasferiscono
dalla Giudecca e assumono 300 arsenalotti
(1958), mentre, dei rimanenti, chi va in
pensione non è più sostituito. Così nel decennio
successivo si contano meno di 800
arsenalotti fino all’annunciata chiusura
(1997) del suo ultimo cantiere con 125 operai.
Il Museo viene trasferito dall’Arsenale
al vecchio magazzino del grano e della farina
detto di S. Biagio, all’inizio della fondamenta
che porta all’Arsenale, ovvero a
fianco della Chiesa di S. Biagio Vescovo.
@1964 Apertura nel muro fronte Murano
della Porta delle Galeazze per il transito dei
mezzi pubblici, che inizia nel 1965.
57
@1966 L’ex Scuola meccanici, insediata (1867)
nell’ex Convento della Celestia, è ceduta al
Comune per essere utilizzata come residenza
pubblica.
@1980 La Marina Militare riduce dal 1° gennaio
il suo impegno in Arsenale, mantenendo
solto un proprio Reparto Lavori. Si aprono
al pubblico le Corderie in collaborazione
con il settore Architettura della Biennale.
@1982 Una commissione interministeriale
studia la razionalizzazione dell’Arsenale e
decide (1992) di dedicare ad uso civile la
parte nord (dichiarata Demanio dello Stato)
e ad uso militare quella sud (appartenente
alla Marina Militare). Le maestranze
del Reparto Lavori vengono ridotte.
@1983 Inizia un’attività di restauro avviato
dalla Soprintendenza. Si aggiungono gli
interventi sponsorizzati dal Magistrato alle
Acque, dalla Biennale e naturalmente
dalla Marina.
@1984 Mostra a S. Samuele sui progetti di
recupero dell’Arsenale elaborati dal 1970.
@1985 Si inaugura il Padiglione delle Navi
che va ad ampliare il Museo Navale: esposte
tante imbarcazioni tra cui la parte poppiera
di quella che servì a Guglielmo Marconi
per i suoi esperimenti.
@1997 S’insedia nella zona nord o demaniale
il centro tecnologico Thetis. Nella stessa zona
s’insedieranno (2003) la società Arsenale
Venezia spa (la società che l’Agenzia del
Demanio, proprietaria dell’area, e il Comune
di Venezia hanno costituito per progettare
e realizzare il nuovo Arsenale), la Palomar
srl (società che si occupa di riparazioni
e trasformazioni navali), l’Actv (Azienda
del Consorzio Trasporti Veneziano) con Stn
srl (società che si occupa della manutenzione
dei mezzi di trasporto pubblico e delle
relative strutture di servizio), il Consorzio
Venezia Nuova, Vesta (Venezia Servizi Ambientali
spa), poi Veritas (società che con risorse
proprie e in partecipazione con società
collegate gestisce i servizi indispensabili
al territorio e al cittadino oltre a interventi
di recupero ambientale), il Consorzio artigiano
Arzanà 2000 e il Cnr (2010).
@1998 Marco Paolini, attore, in diretta televisiva
dall’Arsenale tiene un monologo
sulla vita a Venezia davanti a un pubblico
in barca: parla di veneziani e turisti, del
loro rapporto di amore-odio, delle acque
alte, dell’inquinamento, della Venezia scomparsa
e di quella sconfitta dall’esodo, delle
fabbriche che chiudono ...
@1999 Quarantottesima Biennale d’Arte di
Venezia. Inizia con questa edizione un
grande intervento di recupero di importanti
edifici dell’Arsenale da utilizzare come
spazi espositivi in cui può estendersi
la mostra centrale, tradizionalmente confinata
ai Giardini.
@2000 L’Istituto di Guerra Marittima si trasferisce
(1° gennaio) da Livorno a Venezia
assumendo la denominazione di Istituto di
Studi Militari Marittimi. Un decreto sancisce
che l’Arsenale deve diventare «polo
culturale della Marina». L’ammiraglio Paolo
Pagnottella, direttore dell’Istituto, annuncia:
«L’Arsenale è nostro, ci faremo un
museo della civiltà del mare».
@2001 Il Ministero dei Lavori Pubblici approva
il progetto per la sublagunare Tessera-Murano-Arsenale
e contestualmente il
piano di recupero dell’Arsenale attraverso
la creazione di un’area industriale cantieristica,
zona produttiva e della ricerca, zona
militare e strategica, zona museale, zona
assegnata fino al 2006 alla Biennale. Si decide
che il sommergibile Dandolo (costruito
nel 1960), ormeggiato nella Darsena Grande,
sia messo a secco e diventi un museo di
se stesso. Si inaugura Navalia, il 1° Salone
della nautica in legno (11-13 maggio), che
in seguito sarà chiamato Navalis.
@2002 Gli impianti sportivi dell’Arsenale
sono dedicati a Valentino Mazzola, giocatore
di calcio del grande Torino, che a Venezia
giocò e fece il servizio militare.
@2003 Cena di gala all’Arsenale per festeggiare
la riapertura del Teatro La Fenice.
@2004 La Biennale mette piede all’Arsenale
per offrire nuovi luoghi di incontro e di spettacolo,
realizzando il Teatro Piccolo Arsenale
e il Teatro alle Tese attraverso interventi di
restauro discreti per non snaturare i caratteri
architettonici e la memoria del luogo.
@2009 Proseguono i restauri della parte riservata
all’insediamento civile. Il Cnr acquisisce
tre capannoni, due adattati per ospitare laboratori
e uffici, uno usato come magazzino.
58
@Arsenaloto, o Arsenalotto, il nome di chi lavorava
all’Arsenale. La Repubblica aveva
speciali riguardi nei confronti degli Arsenalotti,
corporazione di militari-operai:
volendo mantenere ereditaria l’arte di costruire
navi, i figli maschi degli arsenalotti
erano ammessi a lavorare anche da piccoli
(a titolo gratuito, ma retribuiti al compimento
del 10° anno di età), in modo che,
vedendo e aiutando, acquistavano la pratica
necessaria per sostituirsi nel tempo ai
genitori. Gli Arsenalotti costituivano poi
una guardia fedele, partecipavano, in posizione
preminente, alle solennità pubbliche
e ai banchetti offerti dal doge; inoltre, finirono
per ricevere incarichi delicati (guardia
alla Zecca, al Tesoro di S. Marco e al
M.C. durante le sedute), oltre che vigilare
sulla sicurezza dell’Arsenale anche durante
la notte e nei giorni festivi, cioè sabato
pomeriggio (giorno di paga) e domenica:
gli arsenalotti si turnavano come sentinelle
di guardia nelle torri lungo il muro
di cinta. Essi abitavano in prevalenza nei
quartieri sorti intorno alle mura, dove si
sviluppava anche l’indotto che la toponomastica
ci ha tramandato: Calle de le Ancore,
Calle de le Vele, Calle de la Pegola
(pece), Calle del Piombo ...
@Arsili, legni da trasporto veneziani che si
potevano trasformare in navi da guerra. Si
costruirono nel 10° sec. ma sono ricordati
da Sanudo nei suoi Diari scritti nel Cinquecento.
Il nome di derivazione greca indica
«il corpo sguarnito e mutilato di un bastimento»,
dunque un «vecchio legno che
non più atto alla difesa cambiavasi in semplice
trasporto» [Levi 144].
@Arte della lana, il 5 luglio
1306 la Repubblica consente
il trasferimento dell’arte
della lana dalla sua sede di
Torcello a Venezia, presso
varie scuole sparse per la
città, ma il suo centro principale
rimane poi sulla
Fondamenta de la Croce,
vicino alle officine dei lavadori
che la ‘purificano’
prima di tesserla, mentre
nell’adiacente Campo de
la Lana vivono gli operai, in massima parte
tedeschi.
@Arte vetraria, tra il 1291 e il 1295 la Repubblica
decide di liberare Venezia di «tutte le
officine vetrarie» concentrandole nell’Isola
di Murano, dove già alcune esistono. La
decisione di confinarvi l’arte vetraria fu
fonte di prosperità e di ricchezza per tutta
l’isola e garanzia di sicurezza per il centro
storico contro i frequenti incendi. Sembra
però che questa decisione derivi dall’abitudine
della Repubblica di confinare per meglio
controllare, come per esempio avvenne
col Fontego dei Tedeschi o come accadde
con la creazione del Ghetto.
@Arti, o Confraternite, derivano dalle consorterie
o confraternite di devozione, associazioni
con un loro statuto (pacta), un capo
(prior, primicerius), una sede (schola) e un
fine religioso, ma anche caritatevole. In
quanto associazioni religiose, le Confraternite
scelgono un santo protettore e la chiesa
dove riunirsi per pregare o per celebrare
annualmente il convito sociale. In quanto
associazioni caritatevoli, esse assicurano
ai propri membri, oltre alla mutua assistenza
spirituale, anche quella materiale,
in primis garantendo nella stessa chiesa o
nei dintorni la tomba riservata agli associati,
ovvero l’arca comune, poi assumendo
un apposito medico per curare i soci
(una sorta di medico della mutua), infine
accogliendo i vecchi inabili al lavoro nell’ospedale
della propria arte o scuola che
nell’accezione veneziana non è soltanto il
luogo di ricovero degli infermi o un ospizio,
bensì una piccola comunità governata
59
da un priore o da altra figura, in cui ciascuno
dispone di alloggio personale e indipendente.
Le Arti celebrano le loro feste il
giorno del loro patrono «con messe e funzioni
solenni, musiche, apparati di luminarie,
damaschi e fiori», feste che coinvolgevano
la contrada ma spesso tutto il
sestiere se non l’intera città. Le prime Confraternite
sono quelle «di San Valentino, di
Sant’Angelo, di Sant’Ermagora, di San Pantaleone,
di Santa Margherita, di San Tomà,
di San Nicola, di San Zaccaria, di San Luca,
di San Daniele, di San Lorenzo, di San Silvestro,
di S.M. Formosa, di S.M. Mater Domini».
Dal 1300 si moltiplicarono al punto
che ogni contrada ebbe la sua confraternita,
ogni chiesa ebbe una o più scuole. A esse
s’iscriveva ogni specie di persona e il comune
denominatore era dato dalla devozione
al santo e alla chiesa prescelti, nonché
dal senso della solidarietà.
Già intorno al Mille esistevano Confraternite
che raggruppavano persone esercitanti
lo stesso mestiere, ma lo spirito era
ancora quello religioso e solidale. Sul modello
di queste Confraternite religiose (autonome
e non, sottoposte a controlli da
parte dei Provveditori alla Giustizia o Giustizieri
proprio per il loro carattere essenzialmente
religioso) nacquero le Consorterie
delle arti, o Scuole, in cui i membri svolsero
lo stesso mestiere e il fine divenne duplice:
accanto allo spirito religioso e al senso di
solidarietà si sviluppò anche, e forte, quello
economico, in quanto ci si associò soprattutto
per difendere la propria arte e sostenersi
a vicenda nei momenti più critici.
A differenza delle corporazioni sorte in altre
città, le Scuole di Venezia furono tenute
lontane dalla politica e diversamente dagli
altri Comuni, non arrivarono a costituirsi
in potere autonomo: nel 1275 il doge Jacopo
Contarini giurò nella sua Promissione
«di non invitare le arti o i loro gastaldi a
prendere le armi senza il consenso del minor
consiglio» per evitare «il pericolo di
una possibile solidarietà delle classi inferiori
della popolazione col doge».
La Corporazione di mestiere diventò dunque
Scuola d’arte, legalmente costituita e riconosciuta
dal pubblico potere, al quale era
soggetta. Nello stesso tempo le corporazioni
principali vennero blandite e favorite
come fu il caso degli Arsenalotti o dei Vetrai.
I capi dei primi erano ammessi una
volta all’anno in Palazzo Ducale e i maestri
vetrai potevano sposare le patrizie e i figli
entrare in M.C. In quanto ai Vetrai, essi,
esercitando un’arte fondamentale per l’economia
della città-stato, non potevano
svolgere la loro arte fuori da Venezia, misura
poi presa (1370) anche nei confronti
dei lavoranti della seta.
Ogni Corporazione aveva uno statuto, che
si chiamava madre regola o mariegola (il documento
fondamentale di un’arte redatto
dai Giustizieri e comprendente sia la lista
degli appartenenti sia la normativa che regolava
l’istituzione), un presidente (o gastaldo)
e via via tutte le altre cariche. In seguito
ci fu la distinzione fra Scuole Grandi
e Scuole Piccole (o fraglie). Per l’iscrizione
ad un’arte che col tempo diventò obbligatoria,
bisognava dimostrare onestà e conoscenza
del mestiere. Non si accettavano
garzoni di età inferiore ai 12 anni; il garzonato
durava da 5 a 7 anni; poi si diventava
per 2 o 3 anni lavorante; quest’ultimo, dopo
un esame teorico e pratico relativo alla
professione, poteva acquistare il titolo di
maestro e il diritto di aprire bottega, osservando
un dovere etico: i prezzi dovevano
essere equi, vietato praticare inganni,
bisognava denunciare gli oggetti di provenienza
furtiva di cui si veniva in possesso,
rispettare la quiete degli abitanti (il che
voleva anche dire salvaguardare la salute
pubblica).
60
Ciascun socio versava alla confraternita
una tassa annua; al Comune andava invece
una tassa, chiamata taglione, e un’altra
sulla rendita di lavoro, detta, per la sua mitezza,
insensibile. I soci avevano anche obblighi
morali: «visitare i fratelli infermi, accompagnare
i defunti all’ultima dimora
[...] vigilare sulla fedeltà dovuta allo Stato»,
poi, fino al 1271, destinare una parte
delle rendite dell’associazione a sollievo
dei poveri e degli infermi. Più tardi si pensò
alla pensione delle vedove e alla tutela
degli orfani, istituendo particolari ospedali
per i compagni malati.
Il compito di redigere e aggiornare i Capitolari,
cioè gli statuti propri di ciascun mestiere
e corporazione – che in generale
comprendevano il giuramento degli iscritti
di rispettare le regole di comportamento
inerenti al mestiere, di essere leali con i
clienti, di non barare sul prezzo e di eseguire
il lavoro a regola d’arte – era affidato
ai Giustizieri, cinque in tutto, poi ridotti a
tre. Il 21 novembre 1261 il M.C. creò altri
tre Giustizieri competenti su alcune arti
inerenti alle vittuarie per cui l’ufficio si
divise in Giustizia Vecchia e Giustizia Nuova.
A questi organi, deputati al controllo delle
arti e all’emanazione di apposite leggi e regolamenti,
altri e più complessi se ne aggiunsero
nel tempo. La Giustizia Vecchia
conservò la competenza sulle arti (ad eccezione
dell’arte dei lanaioli che avevano
una propria autonomia), la Giustizia Nuova
controllava gli approvvigionamenti, sorvegliava
coloro che vendevano generi alimentari
a tutela del consumatore, e quindi
i tavernieri e i venditori di vino al minuto.
Gli archivi della Giustizia Vecchia ci informano,
per esempio, che tra il 1218 e il 1330
vengono registrati gli statuti di 52 corporazioni,
dandoci indicazioni sulla frammentarietà
dell’attività artigianale veneziana
rispetto alla situazione comune delle altre
città italiane. Ai Giustizieri Vecchi, essendo
di molto aumentato il numero degli affari,
si aggiunse nel 1446 un quarto membro.
Nel 1565, infine, si creò la magistratura dei
Provveditori alla Giustizia Vecchia e le si attribuì
la competenza di appello sulle cause
giudicate dai Giustizieri Vecchi. Essa ebbe
inoltre il compito di provvedere a tenere la
capitale ben provvista di viveri e a far
provvisioni sulle materie affidatele, le quali
approvate dal Collegio dei Savi e dal Senato
erano poi eseguite dai Giustizieri Vecchi.
Nel 1530 si istituì in via straordinaria il Collegio
dei Cinque Savi sopra le Matricole (abolito
nel 1584), col compito di rivedere le
costituzioni delle Arti e in seguito anche di
limitare i prezzi. Nel 1572 si creò il Collegio
delle Arti, composto dai Provveditori, dai
Giustizieri Vecchi e dai Savi alla Mercanzia,
ai quali nel 1627 si aggiunsero i Regolatori
sopra Dazi, col compito di riformare tutta la
materia spettante alle arti.
@Artigianelli, vedi Istituto Artigianelli.
@Artiglieri, vedi Artiglieria.
@Artiglieria, si formò con lo sviluppo delle
armi da fuoco. Documenti fiorentini del
1326 si riferiscono all’acquisto di pilas seu
palloctas ferreas et canones de mettallo. Nei
decenni successivi fra gli Stati italiani che
diedero maggior sviluppo alle artiglierie vi
fu la Repubblica. I veneziani possedevano
pezzi di tutte le specie e forme: piccoli cannoni
di ferro, bombarde di tutti i calibri, fra
cui alcune di dimensioni eccezionali. Nella
lotta contro Genova, l’artiglieria fu ampiamente
adoperata nelle operazioni di terra e
di mare. Nel 1476 si costruisce all’interno
dell’Arsenale il Reparto di Artiglieria (altri
dicono 1561-64).
@Asac, Archivio Storico per le Arti Contemporanee,
sostituisce l’Archivio della Biennale
sorto nel 1928. L’idea di costituire un
archivio nacque dalla ricerca infruttuosa di
notizie su un artista che aveva esposto alla
Biennale. Compito dell’Archivio è raccogliere
il materiale illustrativo, documentario
e critico delle esposizioni passate per
ristabilire le origini e ripercorrere le varie
fasi della Biennale. Il 13 gennaio 1930 assunse
il nome di Asac. Primo conservatore
fu Domenico Varagnolo (1932-49) al quale
successe Umbro Apollonio (1950-72). Si costituì
poi la Biblioteca, che raccoglie i cataloghi
della Biennale e altre pubblicazioni
d’arte italiane e straniere; quindi la Fototeca,
con le riproduzioni fotografiche delle
opere presentate. Cominciarono ad essere
raccolti anche ritagli di stampa e documen-
61
ti riguardanti gli avvenimenti artistici, incluse
lettere e autografi. Nel 1934 l’Asac
pubblicò il periodico L’arte nelle mostre italiane,
sospeso per la guerra nel 1941.
Negli anni Cinquanta l’Archivio riprese
l’attività editoriale con la pubblicazione
del Bollettino dell’Archivio Storico dell’Arte
Contemporanea (1950-1958), inserito poi come
rubrica autonoma nella nuova rivista
La Biennale di Venezia (1950-72). Dopo il
1968 si pensò ad un archivio non più soltanto
dell’arte contemporanea, ma delle
arti contemporanee con il compito di conservare,
valorizzare e incrementare il patrimonio
documentario relativo al campo
disciplinare di arti visive, architettura, cinema,
musica, danza, teatro. Promotore di
questa svolta fu il nuovo conservatore Wladimiro
Dorigo (1973-1983) che governò il
trasferimento nella sede Ca’ Corner della
Regina (acquistata il 28 febbraio 1975), nella
quale furono sistemate tutte le raccolte
fino a quel momento disperse in varie sedi
(Ca’ Giustinian, Palazzo del Cinema, Archivio
Comunale della Celestia). Il 17 luglio
1976 vi fu l’inaugurazione e l’apertura al
pubblico del nuovo Asac, diventato un
grande centro di documentazione, la più
innovativa biblioteca multimediale italiana.
Dopo il cambiamento istituzionale della
Biennale in Società di cultura (1998), l’Asac
venne riconosciuto come settore permanente
di ricerca e produzione culturale in
aggiunta ai sei settori finalizzati allo sviluppo
dell’attività di ricerca nel campo
dell’architettura, delle arti visive, del cinema,
della danza, della musica e del teatro.
Nel 2003 gli uffici e il personale furono trasferiti
all’interno del Vega (Venice Gateway),
ovvero il Parco Scientifico Tecnologico
di Venezia sorto oltre la fine del Ponte della
Libertà, lasciando la vecchia sede di Ca’
Corner della Regina in restauro. Nel 2007 il
materiale dalla vecchia sede al Vega era
ancora in corso di trasferimento e quindi
non fruibile dal pubblico e tale rimase perché
il Vega è soltanto luogo di deposito e non
di consultazione.
Dal 2010 l’Asac è stato sdoppiato: Archivio
al Vega [vedi] e Biblioteca ai Giardini della
Biennale (Castello). Queste le tipologie dei
fondi: Fondo Artistico (circa 3mila opere),
Collezione Manifesti (circa 14 mila manifesti
e locandine riguardanti tutte le attività
svolte dalla Biennale dall’origine), Fototeca
(circa 39mila negativi, 600 mila positivi,
28mila lastre, 40mila diapositive), Fondo
Storico (circa 3 milioni di documenti prodotti
dalla Biennale di Venezia), Biblioteca
(oltre 120 mila libri), Collezione Periodici
(testate nazionali e internazionali per circa
3mila titoli inventariati, collocati storicamente
in tre sezioni: Periodici Correnti,
Periodici Cessati, Periodici Rari), Partiture
e Spartiti (circa 4mila), Raccolta Documentaria
(contiene tutto il materiale considerato
minore, circa 1 milione e 100mila inviti,
dépliant e brochure, rassegne stampa dal
1895 a oggi e i press book), Mediateca (circa
8mila video, 4mila audionastri, 4.500 dischi
sonori, 300 CD Rom), Cineteca (circa
1.300 film).
@Asara, Bartolomeo, maresciallo della regia
Marina e poi collaboratore della Gnr [vedi],
ferito gravemente davanti al Cinema
Italia a Cannaregio con un colpo alla schiena
alle 7.30 della mattina del 6 luglio 1944.
Nonostante le ferite si trascinò fino a casa
dalla moglie e dai due figli piccoli; morì
all’ospedale S. Giovanni e Paolo il giorno
dopo. In sua memoria gli fu subito intitolata
la prima Brigata Nera Veneziana, la n.
17. Gli autori dell’assassinio furono tre
partigiani messi insieme da Giovanni Tonetti:
l’azione fu portata a termine, dopo ripetuti
tentativi falliti, dal chioggiotto Vittorino
Boscolo, coperto dal 15enne Franco
Arcalli (conosciuto dai partigiani come
Kim), futuro uomo di cinema, e Aldo Varisco,
comandante di
una brigata partigiana
operante a Chioggia.
@Asburgo, Carlo VI d’,
istituì nel 1719 un porto
franco a Trieste e un altro
a Fiume con la ferma
intenzione di sottrarre il
traffico mercantile al
porto di Venezia.
@Asburgo, Ferdinando d’,
prese possesso della Stiria,
della Carinzia e del-
62
la Carniola nel 1596, venendo così a trovarsi
con una frontiera in comune con i
possedimenti di terraferma della Repubblica.
Ferdinando incoraggerà i pirati u-
scocchi a saccheggiare le navi della Serenissima
e ciò porterà alla guerra di Gradisca
(1616-1617).
@Asburgo, Francesco d’, accanto al titolo
ereditario di imperatore del sacro romano impero
assunse nel 1804 anche quello di imperatore
d’Austria e si fece quindi chiamare
non più Francesco II, bensì Francesco I. A
Venezia circolò la battuta Francesco secondo
è diventato Francesco primo e presto diventerà
Francesco zero. Francesco I, dunque, fu imperatore
d’Austria e anche re del Lombardo-Veneto
(1815-1835), formato dai soppressi
territori del Ducato di Mantova, del
Ducato di Milano e dei domini della Serenissima
compreso il Dogado, oltre alla
Valtellina e all’Oltrepò ferrarese. Lo stemma
del nuovo regno venne a racchiudere
in sé il Serpente dei Visconti, il Leone di S.
Marco e l’Aquila bicipite. Francesco governò
attraverso un viceré, con residenza a
Milano e a Venezia, coadiuvato da un governatore
generale. Vedi Lombardo-Veneto.
@Asburgo-Lorena, Antonio Vittorio, arciduca,
viceré del Lombardo-Veneto dal 7 marzo
1816 al 3 gennaio 1818.
@Ascalon (Ascalona), la mitica città
di Sansone e di Erode, diventata
porto della Repubblica nel 1124, la
data a cui si può far risalire la fondazione
dello Stato da mar.
@Asci, Associazione Scouts Cattolici
Italiani, si trova a Castello 4209.
@Asolo, Comune in provincia di Treviso, divenne
parte del dominio veneziano nel corso
del Quattrocento e seguì le vicende della
Repubblica fino al 1797. Nel 1489 l’ex regina
di Cipro, Caterina Cornaro [vedi], fece del castello
di Asolo il centro di una sfarzosa corte
rinascimentale ricca di artisti e poeti fino alla
sua morte, avvenuta nel 1510. Di fatto la Rocca
di Asolo, già reggia di Caterina Cornaro,
contiene oggi il teatro di Eleonora Duse.
@Aspetti, Tiziano (1517-1552), detto Minio,
scultore e fusore padovano venne a Venezia
nel 1536 per lavorare nella bottega del
Sansovino. Operò tra l’altro nella Chiesa di
S. Francesco della Vigna.
@Aspetti, Tiziano (1565-1607), fusore padovano,
nipote di Minio, lavorò a Venezia
(1582-1590) nella bottega di A. Vittoria.
@Assagioli, Roberto (Venezia 1888-Capolona,
Arezzo 1974), fondatore della psicosintesi,
quella prassi psicologica per lo studio
di se stessi e degli altri, oltre che per lo sviluppo
delle parti migliori di ognuno. Assagioli
fu tra i primi divulgatori scientifici
del pensiero di Freud in Italia (1910), fondò
(1912), insieme a un gruppo di studiosi fiorentini
la rivista Psiche, di cui fu redattore
capo e animatore. Nel 1926 pubblicò l’opuscolo
Psychosynthesis. A new method of healing
e fondò a Roma l’Istituto di Psicosintesi.
La targa (col nome sbagliato: Assaggioli)
posta nel 2000 dal Comune sulla casa
in Strada Nova 4384 (Cannaregio), nei
pressi del Campo S. Sofia, ricorda che egli
visse qui dal 1891 al 1904.
@Assistenza pubblica, assai sentita e promossa
dalla Repubblica sia direttamente
sia sollecitando generosi lasciti per realizzare
dei luoghi di cura e assistenza. Gli
ospiti di queste strutture (malati, vecchi o
giovanissimi abbandonati) erano curati e
mantenuti a spese delle famiglie nobili o
dell’alta borghesia, realizzando uno dei doveri
che la Repubblica pretendeva dalle
classi privilegiate. Sorsero così ricoveri per
marinai, malati ritenuti inguaribili, fanciulle
e fanciulli abbandonati che venivano
accolti, educati, avviati ad un mestiere per
essere poi inseriti nella vita cittadina. I
principali ospedali erano quattro: Derelitti,
Incurabili, Mendicanti, Pietà.
63
@Asso di picche, albo a fumetti edito dalla
Uragano Comics, fondata da Mario Faustinelli
[detto Davide] nella sua casa situata
a S. Canciano al numero 6044 (Cannaregio),
redattore capo
Alberto Ongaro, futuro
scrittore. A questi si
aggiunsero alcuni tra i
maggiori talenti veneziani
del tempo che
diedero vita alla scuola
veneziana del fumetto
ed erano: Dino Battaglia,
Giorgio Bellavitis,
Paul Campani, Ferdinando Carcupino,
Damiano Damiani, Ivo Pavone e Hugo
Pratt. Dell’albo furono prodotti 20 numeri
tra il 1945 e il 1949.
@Associazione Amici dei Musei e Monumenti
@Veneziani, con sede a Palazzo Mocenigo
(S. Croce 1992). Presentata il 18
marzo 1976 all’Ateneo Veneto, si «propone
di favorire la conoscenza e la valorizzazione
dei beni culturali sensibilizzando
i Soci e la cittadinanza al patrimonio storico-artistico».
Soci fondatori sono stati Feliciano
Benvenuti (primo presidente, sostituito
nel 1988 da Enrico Chiari), Alessandro
Bettagno, Sergio Camerino, Ugo
Fasolo, Antonio Foscari, Astone Gasparetto,
Giulia Musumeci, Fiorella Piacentini
Chiari, Maria Teresa Rubin de Cervin Albrizzi,
Pietro Scarpa, Ettore Viancini, Lucia
Zavagli Tito. Nel tempo l’associazione
ha coordinato interventi di restauro di monumenti
e opere d’arte, finanziati da società
e privati, e realizzato un progetto di
educazione permanente con La Scuola
Adotta un Monumento (1995-98), coinvolgendo
le istituzioni scolastiche (elementari,
medie e superiori), le quali, studiando il
proprio monumento dal punto di vista storico
ed artistico per valorizzarlo e recuperarlo,
ne hanno combattuto il degrado e
l’incuria. I progetti sono stati raccolti in un
volume e pubblicati a cura del Comune di
Venezia.
@Associazione Amici del Presepio, vedi
Amici del presepio.
@Associazione Amici del Seminario, vedi
Amici del Seminario.
@Associazione Benefica Serenissima, si trova
a Cannaregio 4596, vicino a Ca’ d’Oro.
Offre assistenza a famiglie indigenti, persone
anziane sole e ragazze madri.
@Associazione Cattolica Esercenti Cinema,
vedi Acec.
@Associazione Cattolica Infermiere Professionali
@Assistenti Sanitarie, vedi Acipsa.
@Associazione Cattolica Italiana, vedi Aci.
@Associazione Cristiana Artigiani Italiani,
vedi Acai.
@Associazione Culturale Vortice, nacque
nel 1998 per volontà di un gruppo di persone
giunte a Venezia per motivi di studio.
L’associazione gestisce il Teatro Fondamenta
Nuove.
@Associazione dei Chierichetti, si trova a
Dorsoduro 1.
@Associazione Dingo, si trova a Cannaregio
482/B.
@Associazione Gruppi Giovanili Attività
@Montane, vedi Aggam.
@Associazione Internazionale dei Cavalieri
@di San Marco, si trova in Campo S. Francesco
de la Vigna (Castello) e la Chiesa di S.
Francesco della Vigna è il luogo nel quale avvengono
le nuove ammissioni. L’Associazione
non ha scopi di lucro, ma è costituita
per fini benefici, sociali, umanitari e conservativi
di tutto ciò che rappresenta l’arte,
la storia e la monumentalità di Venezia.
Ogni cavaliere ha la sua croce, un candido
mantello (la cappa) con guarnizioni in oro e
all’altezza del petto, sulla sinistra, la croce
azzurra dell’associazione.
@Associazione Italiana Maestri Cattolici,
vedi Aimc.
@Associazione Laici Pro Missioni, si trova
a Cannaregio 1723.
@Associazione Medici Cattolici Italiani,
vedi Amci.
@Associazione Professionale Italiana Collaboratrici
@Familiari, vedi Apicolf.
@Associazione Scout Cattolici Italiani, vedi
Asci.
@Associazione Veneziana Famiglie Numerose,
si trova a S. Marco 4810.
@Assunzioniste, Religiose dell’Assunzione o
Dame dell’Assunzione, congregazione sorta
a Parigi il 30 aprile 1839 grazie a Maria Eugenia
di Gesù, beatificata da papa Paolo VI
64
nel 1975 e santificata il 3 giugno 2007 da
papa Benedetto XVI. A Venezia si trovano
presso la Domus Civica (S. Polo 3082).
@Asta Lustig, Olga (1880-1963), veneziana,
protagonista della storia novecentesca del
ricamo e del merletto. Giovanissima cominciò
a lavorare come commessa nella
storica ditta di merletti Jesurum. A 19 anni
sposò Giosuè Asta, ufficiale della marina
mercantile. Poco dopo aprì un suo primo
piccolo negozio in Piazza S. Marco che ben
presto si allargò a tre vetrine sotto le Procuratie
Vecchie. Non sapeva cucire, ma era
abile nel disegnare composizioni per veli
da sposa, tovaglie, centri tavola e lenzuola.
Fondò una scuola di merletto a Burano per
non far tramontare la tradizione. Aprì un
negozio a Milano, uno in Costa Azzurra e
un altro a St. Moritz. Fornì reali e ricconi.
Grande imprenditrice e innovatrice rese i
suoi dipendenti partecipi agli utili dell’azienda,
assai prima che il concetto di compartecipazione
entrasse nelle strategie dei
sindacati. Con la sua morte la ditta già in
crisi, perché i tempi e i costumi erano cambiati,
non le sopravvisse a lungo.
@Astengo, Carlo, regio commissario comunale
(1882-1883).
@Asteriti, Sergio (Venezia 13 febbraio 1930),
autore di fumetti. Si trasferì a Milano nel
1952 per intraprendere la carriera di pubblicitario.
Nel 1954 la società per cui lavorava
fallì. Decise di dedicarsi al fumetto. Iniziò a
collaborare come disegnatore di copertine e
nel 1963 divenne autore per la Disney Italia.
Nel 2008 vinse il Premio Papersera.
@Astolfo, re longobardo (749-756) conquistò
Ravenna e la Pentapoli (751), ponendo fine
all’Esarcato [vedi]. Il doge Teodato Ipato
(742-755) non intervenne, anzi si affrettò a
ratificare il trattato di buon vicinato con i
longobardi: egli vedeva nella caduta di
Ravenna l’inizio della vera indipendenza
per il Dogado. Due mosse sbagliate secondo
alcuni, perché gli alienarono le simpatie
del basileus. In ogni caso, si compiva
così, dopo l’invasione di Alboino (568) e la
presa di Oderzo e di Altino (639), la penetrazione
longobarda nella Venetia. Costantinopoli
non reagì alle conquiste dei longobardi
e allora Astolfo, credendo di aver
partita vinta, si considerò erede dell’autorità
bizantina nella penisola italica e volle
esercitare quest’alta sovranità arrivando
a minacciare Roma. Il papa Stefano III (752-
757) si rifugiò in Francia e chiese al re Pipino
il Breve (714-768) protezione per la
chiesa e il popolo romano: Pipino intervenne
e alla fine sconfisse Astolfo il quale
dovette consegnare un terzo del tesoro
longobardo, versare un tributo annuale a
Pipino e cedere al papa Ravenna e le altre
città dell’Esarcato che aveva occupato in
precedenza.
@Astori, Orsola (Venezia 1694-Parigi 1739),
cantante e attrice con nome d’arte Isabella.
@Atanasio, santo (295-373), vescovo di Alessandria
e uno dei 33 dottori della Chiesa
cattolica. Il suo corpo fu portato a Venezia
dal mercante Domenico Zottarello e trasferito
dal patriarca Giustiniani nella Chiesa di
S. Croce alla Giudecca (11 maggio 1455), ma
dopo la soppressione di quest’ultima (1806)
fu traslato nella Chiesa di S. Zaccaria (1810).
Nel 1973 il papa Paolo VI lo donò al patriarca
copto Shenouda III che lo riportò in Egitto
per conservarlo nella chiesa copta di S. Marco
al Cairo. Un altro santo dello stesso nome
si trovava a Venezia ed appurato nel 1961,
grazie allo studioso D. Stiernon, che si trattava
del patriarca di Costantinopoli Atanasio
II (1450-1453), veniva dal patriarca di
Venezia Angelo Scola donato al patriarcato
di Costantinopoli con una cerimonia nella
Chiesa di S. Marco (25 aprile 2009).
65
@Ateneo S. Basso, ha sede nella Piazzetta
dei Leoni a S. Marco al civico 315/A, nell’ex
Chiesa di S. Basso.
@Ateneo Veneto, istituzione culturale voluta
da Napoleone Bonaparte (1810). Iniziò le
sue attività il 12 gennaio 1812 con la fusione
della Società Veneta di Medicina, dell’Accademia
Veneta Letteraria e dell’Accademia
dei Filareti avente come scopo lo sviluppo
e la divulgazione delle scienze, lettere,
arti e cultura nell’area veneta. L’Ateneo
è quindi l’istituzione culturale veneziana
più antica. Ha sede nella vecchia
Scuola di S. Fantin, edificio totalmente ricostruito
dopo l’incendio del 1562 da un
artista come Antonio Contin [vedi] su indicazioni
di Alessandro Vittoria [vedi]. Nella
Scuola di S. Fantin si riunivano le due Confraternite
di S. Maria della Giustizia o Consolazione
e di S. Girolamo, che avevano finalità
di assistenza e conforto ai condannati
alla pena capitale: in cappa nera fornivano
ai condannati a morte ogni assistenza e
conforto religioso fino al patibolo. Da qui il
nome popolare di Scuola dei Picai o della
Buona Morte dato alla Scuola di S. Fantin,
contenente all’interno una collezione di dipinti
di grande valore: Jacopo Tintoretto,
Paolo Veronese, Jacopo Palma il Giovane,
Leonardo Corona, Francesco Fontebasso,
Antonio Zanchi. Ospita l’archivio storico
dell’Ateneo e una biblioteca di oltre 35mila
volumi, compresi alcuni incunaboli e cinquecentine.
Fanno parte dell’Ateneo 800
soci che si dividono in soci residenti nella
provincia di Venezia (non più di 300), soci
italiani non residenti nella provincia di Venezia,
soci stranieri e soci onorari. L’attività
culturale, articolata in anni accademici, è
promossa da un consiglio accademico che
si rinnova parzialmente ad ogni biennio.
L’istituzione pubblica da sempre la rivista
Ateneo Veneto, che raccoglie studi e ricerche
prevalentemente dei propri soci, e da qualche
tempo una collana che riguarda argomenti
di cultura veneta e in particolare veneziana.
L’attività ordinaria dell’Ateneo è
costituita da cicli di conferenze, tavole rotonde,
presentazione di nuovi libri. L’Ateneo
Veneto ha svolto e svolge un compito
di animazione della vita culturale della città
non solo con le proprie attività, ma anche
collaborando con le altre associazioni
culturali e mettendo a disposizione le sale
della sua sede per le loro iniziative. Restaurato
all’inizio del 21° secolo.
66
@Ater, Azienda Territoriale Edilizia Residenziale
della Provincia, si trova nelle adiacenze di
Piazzale Roma e venne costituita nel 1908 come
Iacp (Istituto Autonomo per le Case Popolari
ed Economiche). All’Istituto fu conferita
la gestione di 686 alloggi ubicati nel
centro storico e di alcune aree fabbricabili.
Nel triennio 1919-1921 l’istituto realizzò a
Venezia 57 alloggi. Dal 1926 al 1940, costruì il
quartiere Santa Marta (393 alloggi), Sacca
San Girolamo (244 alloggi), la Celestia (161
alloggi) e Sant’Elena (198 alloggi); in terraferma
realizzò oltre 600 alloggi. In seguito lo
Iacp creò il quartiere Chiovere S. Girolamo
(273 alloggi) nei pressi del Ghetto (Cannaregio),
bonificò Sacca Fisola (293 alloggi) e fece
sorgere, sulla gronda lagunare a ridosso delle
barene, il quartiere di Campalto (908 alloggi).
Il 7 giugno 1995 lo Iacp fu soppresso e le
sue attività ereditate da un nuovo organismo
chiamato Ater, di fatto un ente pubblico economico
dotato di propria autonomia organizzativa
e personalità giuridica. Tra l’altro
l’Ater acquista o realizza edifici a fini residenziali
da locare o da vendere sulla base di
canoni o prezzi sociali; progetta, per conto
dei Comuni o di altri Enti pubblici, opere
pubbliche e di urbanizzazione o di piani di
recupero; gestisce patrimoni edilizi pubblici
e privati. Le prime realizzazioni dell’Ater furono
la demolizione dei vecchi edifici che si
trovavano nell’ex Campo di Marte alla Giudecca
per realizzare un nuovo quartiere residenziale
su progetto dello spagnolo José Rafael
Moneo con edifici di Aldo Rossi, Carlo
Aymonino e dello stesso Moneo.
@Attanagliare, far subire il tormento delle
tenaglie roventi ai condannati a morte. Gli
si strappavano le carni con tenaglie arroventate,
di solito quattro colpi (due alle
gambe e due alle braccia). Il tormento cominciava
su una chiatta che percorreva il
Canal Grande e si fermava davanti alla
Colonna dell’infamia a S. Croce, oggi murata
sull’angolo della casa ai piedi del Ponte de
la Croze. Poi la chiatta ritornava indietro e
il condannato veniva attanagliato ad ogni
traghetto, mentre il banditore gridava la
sua colpa. Sbarcato a Rialto, dov’era ancora
attanagliato, veniva trascinato a coda di
cavallo fino in Piazza S. Marco. Qui subiva
ancora 4 colpi di tenaglia quindi era impiccato
o decapitato fra le due colonne di
Marco e Todaro e infine squartato. I quarti
appesi nei terminal, diremmo oggi, che da
Venezia conducevano a Mestre, Padova,
Chioggia e S. Andrea del Lido, luoghi canonici
che a volte si variavano.
@Attanto, famiglia proveniente da Costantinopoli
presente in M.C. prima della Serrata
(1297).
@Attendolo, Michele (ca 1370-1463), condottiero
della Repubblica nel 1441, nominato
capitano generale al posto del Gattamelata
[vedi]. Ebbe in dono Castelfranco e venne
ammesso ad honorem in M.C. ma infine fu
relegato a Conegliano, non tanto per aver
perduto una battaglia contro il ducato di
Milano, quanto perché i suoi uomini durante
la ritirata sfuggirono al suo controllo
depredando vari territori.
@Attila, re degli Unni dal 434 assieme al fratello
Bleda e monarca assoluto dopo la morte
del fratello (445). Fu sconfitto nel 451 a
Chalons-sur-Marne, nella Gallia, dal generale
romano Ezio. Ricomposto subito il suo e-
sercito in Pannonia (la parte occidentale dell’Ungheria),
scese in Italia attraverso le Alpi
Giulie, assediò Aquileia – la città che nei
suoi 632 anni di esistenza nessuno era riuscito
a conquistare – e la prese dopo 3 mesi,
distruggendola in gran parte (452), infine
67
entrò nella terraferma veneta, provocando
nuove fughe nelle isole della laguna a seguito
di quelle verificatesi ad inizio secolo
con le precedenti incursioni di Alarico e altri
barbari: sotto la spinta di Attila emigrarono
con effetto domino oltre agli abitanti
di Aquileia, anche quelli di Concordia, O-
derzo, Altino, Padova ed Este. Il trasferimento
interessò probabilmente gruppi appartenenti
ad un determinato ambiente, che
ricrearono nelle isolette della laguna più
prossime al paese da cui fuggivano le proprie
strutture sociali. Attila era nato intorno
al 406 e morì il 16 marzo 453 non si sa se per
mano della moglie Gudrun o per una emorragia
interna come dice Prisco di Panion,
storico bizantino suo contemporaneo.
@Attività e produzioni culturali del Comune
@di Venezia, ufficio che promuove iniziative
cinematografiche, vedi Circuito Cinema.
@Aubry, generale francese che nel 1806 fu comandante
superiore d’artiglieria a Venezia.
@Audebert, Germain (1518-1598), poeta viaggiatore
francese, autore di un poema in cui
loda la potenza e la grandezza di Venezia,
riconoscendole un particolare favore da
parte degli dei, a cominciare da Hermes. Il
poema, stampato da Aldo Manuzio il Giovane,
reca la seguente dicitura: Venetiae ad
Sereniss. Ac. Sapientiss. Venetiarum principem
Nicolaum Deponte et illustriss. Atq. Prudentiss.
Senatores patriciosq. Venetos. Audebert
aveva studiato legge a Bologna e soggiornato
poi anche a Venezia. La Repubblica
premiò Germano Audeberto creandolo
cavaliere di S. Marco (1° aprile 1583).
@Auditori, organo giudiziario intermedio
istituito, riferiscono i cronisti, nel 1264; secondo
i documenti relativi a questa magistratura,
invece, l’istituzione risale al 7 settembre
1343. Era composto da tre membri
che giudicavano in appello le sentenze
civili dei magistrati di Venezia, Dogado e
Terraferma, competenza estesa in seguito
anche allo Stato da mar. Si chiamavano anche
Avogadori Civili per differenziarli dagli
Avogadori de Comun che giudicavano in
appello le cause penali. Nel 1410, con l’aumento
del lavoro, provocato dalle nuove
conquiste in terraferma, si aggiunsero altri
tre auditori per cui si istituì la distinzione
tra Auditori Vecchi, ai quali rimanevano le
appellazioni di Venezia, del Dogado e dei
possedimenti marittimi, mentre le altre
erano assegnate agli Auditori Novi, che nel
1444 si fecero carico anche delle appellazioni
dell’Istria e dei paesi oltre il Quarnaro.
Nel 1492 per assistere gli Auditori Novi
furono istituiti gli Auditori Novissimi.
@Auditori Novi, vedi Auditori.
@Auditori Novissimi, vedi Auditori.
@Auditori Vecchi, vedi Auditori.
@Auditorium Santa Margherita, creato nel
1994 trasformando il Cinema S. Margherita,
detto el Vecio in contrapposizione al Cinema
Moderno sorto nello stesso campo.
El Vecio era a sua volta la trasformazione
di un tempio evangelico già magazzino,
già Chiesa di S. Margherita.
@Augusta, Via, vedi Via Claudia Augusta.
@Aulenti, Gae (Udine 1927), già assistente
allo Iuav [vedi], prima di Giuseppe Samonà
(1960-1962), poi di Ernesto Nathan Rogers
(1964-1969), restaurò tra l’altro (marzo
1985-aprile 1986), con Antonio Foscari,
Palazzo Grassi, acquistato dalla Fiat (1983)
per essere adibito a contenitore di mostre
d’arte.
@Aurelio, Nicolò, 18° cancellier grando,
eletto il 22 agosto 1523 e deposto il 7 luglio
1524 per indegnità. Confinato perpetuamente
a Treviso.
@Ausonia & Hungaria, albergo sorto come
Hungaria Palace Hotel nel 1906 in Gran Viale
al Lido, su progetto di Nicolò Piamonte
per l’imprenditore Luigi Fabrizio. L’edificio,
internamente arredato con i preziosi
mobili di Eugenio Quarti (1867-1929), è caratterizzato
esternamente dal rivestimento
in maiolica policroma del ceramista Luigi
Fabris [vedi]. Il nome dell’albergo chiaramente
indicava rapporti di clientela so-
68
prattutto con l’Ungheria, essendovi tra Venezia
e Fiume un collegamento giornaliero.
Chiuso con la prima guerra mondiale
fu riaperto negli anni Venti e data la sorte
che nella guerra toccò all’Ungheria e all’Austria,
il nome venne prudentemente
cambiato in Ausonia. Restaurato sul finire
del Novecento dall’imprenditore romano
Teodoro Russo [vedi] fu chiamato Grande
Albergo Ausonia & Hungaria.
@Austria, abitata da celti e illiri, quest’ultimi
spinti sulle coste adriatiche, fece parte dell’impero
romano e quindi fu occupata da
longobardi, ostrogoti, bavari e franchi. Dal
10° al 13° sec. fu dominata dai Babenberg,
scalzati poi dagli Asburgo che regnarono
fino al 20° sec. e sotto i quali venne fondato
l’impero austriaco (1804) e quindi sciolto
il sacro romano impero (1806) di Carlo
Magno [vedi]. Dal 1798, in base al Trattato
di Campoformido [vedi], dominò Venezia e il
Veneto (a parte la parentesi della rivoluzione
veneziana, marzo 1848-agosto 1849),
che nel 1866 cedette all’Italia. Un anno dopo
(1867) l’impero venne articolato nella
doppia monarchia dell’Austria-Ungheria.
Alla fine della prima guerra mondiale,
l’Austria sconfitta dovette cedere all’Italia i
territori del Tirolo Meridionale (poi Alto
Adige) e del Trentino. Nel 1938 ci fu il cosiddetto
Anschluss (termine che si riferisce
alla Germania nazista di Adolf Hitler,
1933-1945) o annessione al Terzo Reich. Alla
fine della seconda guerra mondiale, dopo
la sconfitta nazista, l’Austria venne occupata
dagli Alleati fino al 1955 e diventò
membro delle Nazioni Unite. A seguito del
collasso del comunismo in Europa Orientale
(1989), l’Austria entrò a far parte dell’Unione
europea (1995).
@Auteri, Clara (Venezia 1920), attrice.
@Automobile Club di Venezia, o AC di Venezia,
fondato nel 1899 sulla scia dell’antico
tradizionale spirito d’intraprendenza.
La prima sede fu in Via XXII Marzo (poi
Calle Larga XXII Marzo), vicino al Ponte di
San Moisè; alla fine del 1930 fu trasferita a
Mestre (Piazza 21 Ottobre) e tre anni più
tardi (1933) a Piazzale Roma per ritornare
infine, sul finire def Novecento ancora a
Mestre. Primo presidente fu il conte Antonio
Revedin. Primo campione la contessa
Elsa Albrizzi [vedi].
@Autorimessa a Piazzale Roma, costruita
tra il 1931 e il 1933 su progetto dell’ufficio
tecnico del Comune diretto da E. Miozzi.
@Avanzzago, o d’Avanzago, famiglia originaria
di Mantova ebbe diversi tribuni. Si
estinse il 14 maggio 1642 con Lorenzo.
@Aventurado, o Aventurati, famiglia originaria
di Aquileia, ebbe vari tribuni. Presente
in M.C. prima della Serrata (1297) si
estinse nel 1331 [Bettinelli s.v. Aventurati],
altri dicono nel primo Quattrocento [Chojnacki].
@Averoldi, Bartolomeo (Brescia ca 1430-
Venezia 1503), arcivescovo spalatino dal
17 ottobre 1479 alla morte.
@Avesani, Giovanni Francesco, uno dei veneziani
che formò il governo provvisorio
seguito allo scoppio della rivoluzione il 22
marzo 1848. Gli altri erano G. Correr, P. Fabris,
D. Medin, A. Mengaldo, L. Michiel e L.
Pincherle. Dopo la resa (agosto 1849) fu incluso
dagli austriaci nella Lista dei 40 indesiderabili.
È ricordato da un ritratto in bronzo
di A. Dal Zotto su lapide murata nel 1880 in
Calle Larga de l’Ascension (S. Marco):
@Avesani, Guido, 7° presidente della Provincia
(1848-1849).
@Avogadori Civili, vedi Auditori.
@Avogadori de Comun, istituiti nel 1187
(qualcuno dice 1180) fungevano da avvocati
del Comune, o pubblici ministeri nei
processi civili e penali per far valere gli
interessi dello Stato sia negli affari penali
sia in quelli civili. Questa magistratura
esercitava il potere giudiziario a fianco e
per conto della Quarantia. I tre componenti
(anche se il numero variò) erano eletti
dal M.C. e duravano in carica dapprima un
anno, in seguito (dal 1314) 16 mesi. A loro
spettava la tutela e la salvaguardia delle
patrie leggi e quindi vigilavano per evitare
danni al Commune Veneciarum, come si
69
chiamava allora Venezia, rivendicare ai
privati beni pubblici, eseguire o far eseguire
le sentenze di confisca e indagare e intentare
azione legale in tutti i casi dove gli
interessi del Comune risultavano danneggiati,
sia per recuperare i beni spettanti al
Comune stesso, sia per infliggere condanne.
Essi decidevano a quale tribunale dovevano
esser affidati i processi, facevano
parte del pubblico ministero, potevano sospendere
le sentenze, esigevano le multe
dei magistrati inadempienti, custodivano
il Libro d’Oro, giudicavano le richieste di
quanti volevano provare di essere cittadini
originari e delle donne non nobili che volevano
dimostrare d’avere i requisiti necessari
per sposare un patrizio così da garantire
all’eventuale nascituro l’ingresso in
M.C., conservavano gli originali delle deliberazioni
del M.C. e del Senato. Quali garanti
della formazione della legge, essi vigilavano
sulla sua applicazione per cui la
loro presenza era necessaria nelle sedute
dei vari consigli, sancita esplicitamente fin
dal 27 novembre 1311: uno degli Avogadori
doveva essere presente ad ogni riunione
pubblica del M.C., del Senato, o del Consiglio
dei X. Ma avevano anche un potere di
vigilanza e controllo politico, amministrativo
e finanziario su organi centrali e periferici.
Come organo di controllo, nella seconda
metà del 13° sec. si divisero talvolta
in due uffici, de intus e de foris (rispetto alla
Dominante e allo Stato), agendo spesso di
conserva con gli Ufficiali al Cattaver. Erano
inoltre tenuti a sottoporre a giudizio i funzionari
che tardavano a consegnare i fondi
dovuti ai tesorieri di Stato, i cosiddetti Camerlenghi
de Comun (creati in numero di
due il 7 novembre 1236, poi portati a tre,
con funzioni di tesoreria generale dello
Stato); perseguire le violazioni delle leggi
marittime denunciate dai membri degli
equipaggi; indagare sulle accuse di corruzione
mosse ai giudici dei tribunali; infliggere
pesanti sanzioni a funzionari di secondo
piano assenteisti; provvedere alla
tutela della legalità costituzionale, vigilando
su consigli o magistrature che non agivano
conformemente alle norme. In breve,
essi avevano facoltà d’inquisizione nei
confronti di chiunque fosse
sospettato di violare le
leggi della Repubblica,
rappresentavano il fisco
nei processi civili e penali,
arrivando a diventare giudici
d’appello e inquisitori
degli uffici preposti alla
pubblica finanza; tra i loro
compiti c’era anche (dal
1319) quello di vegliare
sull’ingresso in M.C. di coloro
che ne avevano diritto
curando la registrazione
delle nascite e dei matrimoni
dei patrizi nel Libro
d’Oro. La presenza degli Avogadori fu resa
obbligatoria durante le sedute del Consiglio
dei X che si formò nel 1310. Essendo
gli Avogadori obbligati ad attendere alle
sedute presso i vari consigli per controllarne
la regolarità, essi furono aiutati (dal
1532) da due aggiunti, due avvocati fiscali
(un nobile e un cittadino con preparazione
specifica) con le medesime funzioni di controllo.
A nominarli era il Senato. Ogni magistratura
ebbe infine il proprio avvocato
fiscale eletto dagli stessi magistrati da cui
dipendeva. Gli Avogadori potevano a loro
volta essere processati per negligenza nello
svolgimento del loro lavoro direttamente
dalla Quarantia.
@Avogadori de Foris, vedi Avogadori de Comun.
@Avogadori de Intus, vedi Avogadori de Comun.
@Avogadoria, o Avogadoria de Comun, o semplicemente
Avogaria, cioè avvocatura comunale.
Era formata da tre membri chiamati
Avogadori de Comun e incaricati di curare
e difendere gli interessi di Venezia o,
come si chiamava allora, Commune Veneciarum,
con modalità simili a quelle di una
moderna Avvocatura dello Stato, con compiti
di difesa della corretta gestione delle
leggi, soprattutto quelle costituzionali, da
parte degli organismi della Repubblica.
@Avogadro, famiglia originaria di Brescia,
dovette il nome al fatto che molti suoi
membri furono avvocati del vescovo della
città. Fu aggregata al M.C. nel 1437. Estin-
ta. La famiglia Avogadro possedeva un
palazzo a S.M. Formosa (Castello) come si
apprende dai Diari del Benigna (Ms. alla
Marciana): «4 aprile 1726, alle hore una e
1/2 di notte, il sig. Anzolo Sonzogno si è
annegato, et con colpo nella testa, a S. M.
Formosa dal Ponte di Ca’ Avogadro». Presente
in M.C. nel 1797.
@Avogadro, Giovanni Andrea (Venezia 2
novembre 1735-Verona 1815), fu vescovo
di Verona dal 29 marzo 1790 alla morte.
@Avogadro, Luigi (†1512), come il padre
Pietro, fu condottiero benemerito della Repubblica.
In occasione della Lega di Cambrai
egli offrì 600 fanti pagati a sue spese
per anni, ma cadde nelle mani dei francesi
(1512) e fu fatto decapitare. I figli Pietro e
Francesco furono condotti prigionieri a
Milano e furono a loro volta decapitati. Si
salvò solamente il dodicenne Antonio Maria,
che dopo varie traversie riuscì a fuggire
a Venezia.
@Avogadro, Pietro (†1473), padre di Luigi,
fu guerriero celebratissimo, combattè per
la Repubblica contro i milanesi nel 1426:
radunò un esercito di volontari della Valtrompia
e Valsabbia e costrinse i soldati dei
Visconti alla fuga. Venezia riuscì così a ristabilire
il suo completo dominio in terra
bresciana l’anno successivo e donò a Pietro
l’intero territorio di Lumezzane oltre ad
ammetterlo al patriziato con i discendenti
(1437). Nel 1438 i Visconti tentarono di riprendersi
Brescia e ancora una volta trovarono
accanita resistenza nei valtrumplini
comandati da Pietro Avogadro e in tutti i
bresciani. Nel 1445 fu creato cavaliere dal
generale Michele Attendolo, condottiero al
servizio della Repubblica e nel 1446 gli fu
donata la Stola d’Oro. Leggendaria l’impresa
di sua moglie Brigida nel 1437: dall’alto
delle mura incitava una schiera di donne a
versare pece bollente e fascine di legna in
fiamme sugli assedianti comandati da Nicolò
Piccinino.
@Avogaria, o Teatro a l’Avogaria, inaugurato
il 6 ottobre 1969 in Calle de l’Avogaria
(Dorsoduro) da Giovanni Poli che aveva
chiamato intorno a sé un nucleo di collaboratori
fedeli per fondare a Venezia il
Teatro della commedia dell’arte: un luogo
in cui riaffermare l’impegno per il rinnovamento
delle modalità sceniche e incidere
sulla formazione di nuove generazioni
d’attori. Poli morì nel 1979, ma il suo teatro
è ancora attivo.
@Avonal, o Avonale, famiglia originaria di
Noale, assunta al patriziato nel Trecento
[Chojnacki]. Si estinse con Nicolò.
@Avonal, Nicolò, ultimo membo della famiglia,
comandò una galea nella battaglia di
Lepanto (1571).
@Avventurina, pasta di vetro inventata a
Murano intorno al 1620: cristallina e translucida
al suo interno contiene pagliuzze
d’oro o cristalli di rame con ossidi metallici
brillanti che creano un effetto simile a quello
del quarzo. Per la sua lucentezza metallica
era soprannominata Stellaria.
@Avvisi Pubblici, giornale riservato agli annunci
pubblicitari uscito per la prima volta
il 24 maggio 1785.
@Avvocati per le Corti, istituiti dalla Repubblica
e poi abilitati, come si apprende da
un decreto del 17 novembre 1409 a portare
armi. La Repubblica infatti stipendiava 32
Avvocati per le Corti perché esercitassero la
loro professione a favore di poveri nullatenenti.
Di questi 32, racconta Giuseppe Tassini,
18 erano destinati ai tribunali di prima
istanza, 6 alla Quarantia, 6 aggregati
agli Uffici di Rialto e 2 assegnati alla difesa
dei prigionieri.
@Aymonino, Carlo, architetto romano, direttore
dello Iuav (1974-1979), progettò un edificio
nell’ex Campo di Marte (Giudecca).
@Azienda Comunale per la Navigazione
@Interna, vedi Acni.
@Azienda Comunale per la Navigazione
@Interna Lagunare, vedi Acnil.
@Azienda del Consorzio Trasporti Veneziano,
vedi Actv.
@Azzarita, Manfredi, uno dei due veneziani,
l’altro era Aldo Eluisi, ammazzati a coppie
dai tedeschi il 23 marzo 1944 dopo che a
Roma in via Rasella un gruppo di partigiani
aveva ucciso 33 soldati altoatesini. Per
rappresaglia 335 civili furono passati per le
armi dai tedeschi alle Fosse Ardeatine, cave
di arenaria a due passi dalle catacombe
romane. Manfredi, capitano di cavalleria,
era nato a Venezia il 19 luglio 1912.
70
71
B
@Babighian, Gregorio Giacomo, dal 1987 al
marzo 2000 primario otorinolaringoiatra
presso l’Ospedale Civile, dove diresse anche
il Servizo di Otoneurochirurgia e il Centro
Regionale Specializzato di Audiologia.
@Babilonia, detta anche Babele, città della
Mesopotamia antica, situata sull’Eufrate,
stabilì con la Repubblica accordi commerciali
già nel 1375. Le rovine della città coincidono
oggi con Al Hillah nell’Iraq a circa
100 km a sud di Baghdad.
@Babilonio, famiglia originaria della Siria,
giunse a Venezia nel 1298, ma altri dicono
che vi giunse col doge Domenico Michiel
(1118-1130) e fu dunque presente in M.C.
prima della Serrata (1297). Si estinse nel
primo Quattrocento [Chojnacki].
@Bacaro, termine inventato nel 1869: dopo
aver sorseggiato un vino pugliese che un
oste aveva importato da Trani, perché l’annessione
al regno d’Italia (1866) aveva alzato
una barriera doganale tra Venezia e l’Istria,
la Dalmazia e il Levante, un vecchio gondoliere
esclamò Bon! Bon! Questo xe proprio un
vin ... un vin de bàcaro, forse alludendo a Bacco.
Il vino di Puglia ribattezzato bacaro si diffuse
in tutta la città e quel nome indicò anche
le osterie che lo vendevano.
@Baccalà, o stoccafisso, merluzzo essiccato,
fece il suo ingresso nella cucina veneziana
nel corso del Quattrocento, dopo essere
stato scoperto in Norvegia dal capitano da
mar veneziano Pietro Querini [vedi].
@Baccara, Luisa (Venezia 14 gennaio 1892-29
gennaio 1985), pianista. Fu amante di Gabriele
D’Annunzio [vedi] e lo seguì al Vittoriale.
Dopo la morte del poeta abitò alla
Bragora (Castello) e a S. Polo.
@Bacchiglione, fiume di risorgiva, nasce col
nome di Bacchiglioncello ai piedi del monte
Pasubio. Bagna Vicenza e Padova, alimenta
il Naviglio del Brenta. Al tempo della
Repubblica fu il centro di residue attività
commerciali, di scambi assai modesti come
l’imbarco del carbone prodotto nel vicino
paese di Carbonara e da qui trasportato al
mercato di Venezia. È lungo 119 km.
@Bacci, Edmondo (1913-1978), pittore veneziano,
studiò all’ABA. Schivo fino alla ritrosia,
ma audace nell’esplorare le magmatiche
deflagrazioni di un big-bang di luci e colori
in dinamica espansione, attinse ad una tavolozza
trafugata al Veronese o al Tiepolo [Cfr.
Rombolotto 61].
@Bacci, Pietro, vedi Aretino.
@Baccio da Montelupo, vedi Sinibaldi.
@Bacialli, Luigi, 23° direttore del Gazzettino
(2.3.2001-13.7.2006).
@Bacino, uno slargo acqueo di particolare
importanza come l’imponente Bacino di S.
Marco tra la Piazza S. Marco, la Punta della
Dogana e l’Isola di S. Giorgio, o il minuscolo
Bacino Orseolo.
@Bacino di S. Marco, lo spazio acqueo antistante
Piazza S. Marco, compreso tra i canali
del Lido, della Giudecca e l’inizio del Canal
Grande e come sfondo l’Isola di S. Giorgio
Maggiore. È stato dipinto da tutti i grandi
pittori che hanno visitato Venezia.
@Bacino Orseolo, appositamente costruito
a fianco di Piazza S. Marco perché serva
da approdo e ricovero alle gondole (1879).
Si chiama Bacino Orseolo in memoria del
grande doge Pietro Orseolo II (991-1009).
72
@Baculo, il bastone del comando che veniva
dato al doge come simbolo d’investitura.
@Badia, Carlo Agostino (Venezia 1671-Vienna
1738), compositore.
@Badioli, Mario (Murano 1940), importante
maestro vetraio.
@Badoaro, vedi Badoer.
@Badoaro (Badoer), Pietro (†1591), giurista
veneziano e grande oratore. Considerato il
Cicerone dei suoi tempi.
@Badoer, famiglia tribunizia discendente da
un ramo della famiglia Partecipazio soprannominata
Baduario o Badoario. Ad affermare
che i Badoer e i Partecipazio appartenevano
alla stessa famiglia fu il cronista e doge
Andrea Dandolo (1343-1354). La famiglia
Badoer/Partecipazio apparteneva alle case
vecchie dette apostoliche per aver partecipato
all’elezione del primo doge. Secondo molti
era originaria della Pannonia, si era insediata
a Pavia e da qui si era stabilita definitivamente
in laguna. Esiste. Ebbe un cardinale e
molti illustri personaggi, 7 dogi con cognome
Partecipazio (Angelo, Giustiniano, Giovanni
I, Giovanni II, Orso I, Orso II, Pietro),
8 procuratori con cognome Badoer:
La famiglia, direttamente coinvolta nella
Congiura Querini-Tiepolo [vedi] con Badoaro
Badoer [vedi], è ricordata da tre toponimi
nel sestiere di S. Polo, dove abitava: Ramo/
Corte/Sotoportego Badoer. In terraferma la
casata aveva diverse proprietà tra cui Villa
Badoer o Badoera, progettata dal Palladio e
dichiarata patrimonio dell’umanità. Esiste
poi, in provincia di Treviso, il Comune di
Badoere, sorto attorno a Villa Rotonda (progettata
forse dal Massari), che ha adottato
come proprio stemma quello dei Badoer.
Esisteva poi il detto pien come el Badoer per
indicare qualcuno particolarmente ricco.
@Badoer, Alvise (1483-1554), senatore e ambasciatore
a Costantinopoli, trattò la cessione
di Nauplia e Malvasia. Il trattato con i
turchi si concluse con la firma della pace (2
ottobre 1540) che portò alla perdita non solo
di Nauplia e Malvasia nel Peloponneso, ma
anche delle Isole Cicladi (con l’eccezione di
Tino), cioè all’estromissione della Repubblica
da quasi tutte le isole dell’Egeo e al pagamento
di un tributo annuale per il mantenimento
di Cipro e Zante.
@Badoer, Angelo, patrizio, convocato dal
Consiglio dei X (13 aprile 1612) per sospetto
di spionaggio, fuggì però da Venezia e riparò
in Francia. Poi cambiò ripetutamente
nome, città, nazione: condannato in contumacia
al bando perpetuo con una taglia,
morì a Roma nel marzo del 1630. Prima di
morire scrisse, sembra, una lettera alla Signoria,
forse per giustificare le sue relazioni
con le diverse corti europee e proclamare la
sua innocenza, ma il 19 aprile il Consiglio
dei X ordinò che la lettera fosse bruciata
senza essere aperta [Cfr. Preto 81-82].
@Badoer, Badoero, segnalato come podestà di
Padova, ma non lo si trova nelle liste dei podestà
elaborate da Orsato e Salomonio. Si alleò
con Marco Querini e Bajamonte Tiepolo nella
congiura contro la Repubblica (1310): con i
suoi fidati doveva irrompere in Piazza S.
Marco dalla parte della laguna, mentre il
gruppo comandato da Querini chiudeva la
Piazza dalla Calle dei Fabbri e quello capitanato
da Tiepolo sbucava dalle Mercerie.
Badoer fu però intercettato dal podestà di
Chioggia e in seguito decapitato in Piazza
S. Marco con sentenza del 22 giugno 1310.
@Badoer, Elena, moglie del doge Alvise Pisani
(1735-1741). Morì il 3 marzo 1792.
@Badoer, Federico (Venezia 1519-1593), letterato
e ambasciatore presso diverse corti (Urbino,
Austria, Spagna), figlio di Alvise, fondò
nella sua casa a S. Canciano (gennaio
1558) l’Accademia veneziana o Accademia della
Fama che mirava a tradurre e pubblicare i
classici antichi e far conoscere i moderni.
L’accademia ebbe un ruolo non marginale
nella diffusione del pensiero umanista e
nella storia del libro a stampa (utilizzava
una propria tipografia diretta da Paolo Manuzio).
Con l’uscita dalla scena politica di
Federico, finito in carcere per il fallimento
della tipografia che amministrava, anche
l’accademia cessò la sua attività (1561).
73
@Badoer (Badoaro), Giacomo (Venezia 1602-
1655), poeta dilettante e librettista, fece parte,
con G.F. Busenello e Giulio Strozzi, dell’Accademia
degli Incogniti. La sua fama è legata
al libretto musicato da Monteverdi, Il
ritorno di Ulisse in patria, rappresentato nel
1640 al Teatro San Cassan. Giacomo scrisse
altri libretti: Ulisse errante (per F. Sacrati) e
L’Helena rapita da Theseo (per F. Cavalli).
@Badoer (Badoaro), Giannandrea (†1566), senatore
veneziano e inventore di un nuovo
tipo di galeazza da combattimento.
@Badoer, Giovanni, nel 1326 donò il terreno
per costruirvi la Chiesa di S. Chiara (S. Croce).
@Badoer, Giovanni (Venezia 1465-gennaio
1535), senatore e ambasciatore. Fu anche
poeta: con il senese Filippo Galli, compagno
di università a Padova, e Francesco Pitti
di Montevarchi, frate cappuccino a Venezia,
scrisse un Opus Pastorale di 4 prose e 4
egloghe che ha per protagonisti Phytio (Pitti),
Phylenio (Galli) e Phylareto (Badoer). Da
quel momento lo pseudonimo letterario di
Pitti fu Pizio da Montevarchi e quello di Badoer
diventò Phylareto.
@Badoer, Giovanni (Venezia 11 marzo 1649-
Brescia 17 maggio 1714), primicerio di S.
Marco e 22° patriarca di Venezia dal 27 settembre
1688 al 17 maggio 1706, quando fu
creato cardinale da papa Clemente XI e
nominato vescovo di Brescia con il titolo
personale di patriarca il 7 giugno 1706.
@Badoer, Orsola, beata, fu monaca alla
Chiesa della Croce (Giudecca).
@Badoer, Pietro, 26° patriarca di Grado con
giurisdizione su Venezia (1091-1104).
@Badoer (Badoaro), Pietro, comandò una galea
nella battaglia di Lepanto (1571).
@Baffa (La), vedi Cecilia Baffo.
@Baffo, famiglia trasferitasi da Parma a Mestre
e poi a Venezia intorno all’anno 872 dove
possedette un castello, detto Castel Baffo.
A fianco del Castello i Baffo fecero edificare
la Chiesa della Maddalena (1222) e concorsero
anche alla costruzione della Chiesa di S. Secondo.
La famiglia fu aggregata al patriziato
tra il 1297 e il 1311. Si estinse il 5 agosto 1768
con la morte di Giorgio che aveva sposato
Cecilia Sagredo la quale gli diede una sola
figlia. Alla famiglia appartennero le sultane
Cecilia e Dorilla e il poeta Giorgio.
@Baffo, Cecilia (1525-7 dicembre 1583), nipote
per parte di madre del doge Sebastiano
Venier (1577-1578), fu rapita giovanissima
dai turchi nel 1537 mentre si trovava a
Corfù dal pirata turco Kair ed-Din Barbarossa.
Portata a Costantinopoli entrò nell’harem
del Palazzo di Topkapi, e per la
sua bellezza le fu dato il nome di Afife Nur
Banu o Afife Nurbanu (principessa della
luce). In seguito diventò la favorita del futuro
sultano Selim II (1566-1574), figlio di
Solimano il Magnifico e dell’ucraina Rosselana
(o Roxelana). Il 4 luglio 1546 Cecilia
generò il futuro sultano Murad III (1574-
1595) per il quale molto probabilmente fece
rapire la cugina Baffo Dorilla [vedi]. Cecilia
morì avvelenata e tradizionalmente viene
presentata come veneziana, nata Genéviève
Rachel nell’Isola di Paros, non già rapita,
ma venduta nel 1537 dal padre e dal doge
Andrea Gritti (1523-1538) per scopi politici.
Cecilia-Nurbanu fu una delle figure
principali del periodo storico turco in cui
l’influenza dell’harem sui sultani in carica
era considerevole. Dal 1574 Ceciclia fu valide
sultan, ovvero regina madre, di fatto coreggente.
Mantenne rapporti epistolari con
Elisabetta I d’Inghilterra e Caterina de’ Medici.
Fu sepolta accanto al marito in una
moschea di fronte a S. Sofia. Secondo altri,
Cecilia era la figlia naturale di Nicolò Venier
(signore di Paros) e di Violante Baffo e
morì non già nel 1583, ma nel 1587. Su Cecilia
fu tratto il film La Sultana de Venecia di
Jean-Michel Thibaux (2007).
@Baffo, Dorilla (Venezia 1530-1605), figlia
bellissima del governatore veneziano di
Corfù, rapita dai corsari a 13 anni, come la
cugina Cecilia [vedi] e molto probabilmente
su sua istigazione. A 15 anni diventò la
favorita del futuro sultano Murad III
(1574-1595) al quale diede l’erede, Mehemet
III (1595-1603). Dorilla venne chiamata
Safiye (la pura) e si spese per avvicinare
prima il marito e poi il figlio a Venezia.
Con l’avvento al potere di Mehemet III fu
valide sultan, ossia regina madre e co-reggente,
ruolo che perse dopo la morte del
figlio (1603), quando fu messa da parte e
forse morì pugnalata. Mentre era in vita
aveva fatto iniziare la costruzione della
moschea di Costantinopoli Yeni Valide Cami,
completata sotto il sultano Mehmed IV
(1648–1687). Al Cairo c’è una moschea a lei
intitolata: Malikah Safiye.
@Baffo, Francesca o Franceschina (16° sec.),
ebbe fama di buona poetessa e frequentò il
circolo letterario legato all’editore Giolito,
che annoverava con lei i poeti Giuseppe
Betussi e Francesco Maria Molza.
@Baffo, Giorgio (Venezia 1° agosto 1694-
1768), membro della Quarantia criminale,
poeta anarchico-erotico, abitò a Palazzo
Bellavite (già affrescato dal Veronese) in
Campo San Maurizio 2760, dove una targa
fatta murare dagli amici del Baffo (1987) ricorda
che:
Lo stesso palazzo ebbe come ospite (1803-
1804) Alessandro Manzoni, che ambientò
il suo Conte di Carmagnola in parte a Venezia.
Giacomo Casanova scrisse che Giorgio
Baffo, suo tutore, era un «genio sublime,
poeta [...] grande e unico». In vita
Giorgio fu perseguitato per i suoi versi licenziosi
in lingua veneziana e da morto un
po’ dimenticato, fino a quando non venne
riscoperto e tradotto dal poeta francese
Guillaume Apollinaire (1911) che ebbe tra
le mani i quattro volumi postumi della
Raccolta universale delle opere di
Giorgio Baffo apparsi nel 1789.
@Bagagiolo, Alberto (Venezia 19
settembre 1907-1995), 29° presidente
della Provincia (1960-
1970).
@Baglioni, famiglia originaria
di Perugia, esercitò l’arte della
stampa nella bottega all’insegna
dell’Aquila Nera in Merceria,
a S. Salvador), ottenne
poi la cittadinanza veneziana
e quindi fu ammessa al patriziato
per soldo (1° agosto
1713) dopo la guerra di Morea
(1684-1699). Esiste.
@Baglioni, Astorre (Perugia marzo 1526-Famagosta
4 agosto 1571), condottiero perugino
passato al servizio della Repubblica tra
il 1556 e il 1558. Partecipò alla supervisione
delle opere di fortificazione degli stati veneti
e fu governatore di Verona. Nel 1569 fu
nominato governatore di Nicosia a Cipro.
Catturato dai turchi che assediavano Famagosta
nel 1571 ebbe la testa tagliata, infilzata
su una picca ed esposta per tre giorni.
@Baglioni, Giampaolo (ca 1470-1520), condottiero
perugino al servizio di Venezia
dal luglio 1511 alla primavera del 1514. Lasciò
la testa a Roma sul patibolo (1520) per
volere del papa Leone X, che pure gli aveva
affidato la signoria di Perugia.
@Baglioni, Orazio (1493-1528), condottiero
perugino della Repubblica, fu soprintendente
della Fanteria, morì sul campo in
uno scontro con la cavalleria tedesca mentre
con 500 uomini portava soccorso a Gradisca
assediata (19 agosto 1617). In suo
onore fu eretto nella Chiesa di S. Giovanni e
Paolo, a sinistra dopo l’ingresso, il Monumento
a Orazio Baglioni: una statua equestre
dorata che poggia sulla cassa mortuaria.
@Baglioni, Paolo, tipografo ed editore del
17° sec., Pubblicò libri devozionali molto
curati e arricchiti da belle incisioni. La famosa
Tipografia Balleoniana, la cui marca
tipografica era costituita da un’aquila bicipite,
continuò con gli eredi di Paolo anche
se non mantenne sempre l’alta qualità del
fondatore. Una particolarità delle edizioni
degli eredi Baglioni furono i piccoli formati:
in 24° (altezza da 10 a 15 cm) e in 32°
(altezza da 7 a 10 cm) che prevedevano
l’uso di caratteri molto piccoli e comportavano
notevoli abilità tecniche nella composizione.
@Bagnara, Francesco (1784-1866), pittore vicentino
e docente di paesaggio all’ABA, fu
il più famoso scenografo dell’Ottocento e a
lui fu affidata la sistemazione dei Giardini
Papadopoli (1834) poi rinnovati (1863) dal
francese Marc Guignon, paesaggista e costruttore
di giardini.
@Bagno, luogo nel quale vengono rinchiusi
gli schiavi. Esistono sia negli stati musulmani
che in quelli cristiani.
@Bagnoli, Eugenio (Venezia 1920-2009), pia-
74
75
nista e direttore d’orchestra, uno dei protagonisti
della vita musicale di Venezia.
@Bagordi, «passeggiate di cavalieri, uniformemente
vestiti ed armati, i quali, durante
la via, fingevano di combattere insieme, ed
ora procedevano in fila, ora si stringevano
in gruppi, formando quadri svariati» [Tassini,
Feste... 24]. I bagordi comprendevano
anche i finti assalti di castelli e fortezze e le
finte battaglie navali.
@Bagozzi, Santo, poeta veneziano del Settecento,
autore de La Bagozzeide, o sia cento
fredure – de quel che de Parnaso neta i pozzi –
poeta natural, Santo Bagozzi, 1733.
@Bagratuni, Arsen (Costantinopoli 1790-Venezia
1866), monaco armeno visse a lungo a
Venezia nell’Isola di S. Lazzaro. Scrisse Haig
l’eroe, un poema epico in 20 canti in cui celebra
l’epopea nazionale del suo popolo.
@Baicoli, biscotti inventati negli ultimi tempi
della Repubblica. Il nome derivò dalla forma
molto simile a quella del baicolo, piccolo
pesce del genere dei cefali.
@Baïf, Jean-Antoine de (1532-1589), poeta
francese nato a Venezia, dove il padre Lazare
(1496-1547) frequentava Pietro Bembo
[vedi].
@Bailo, o balio (dal latino baiolus, portatore,
reggitore), carica istituita per sottolineare il
rilievo di questo emissario veneziano con
residenza a Costantinopoli, il quale aveva
anche il ruolo di supervisore e amministratore
degli affari veneziani, di fatto il
rappresentante della Repubblica in Levante.
In breve, la carica di maggior prestigio
nel cursus honorum del patriziato veneziano.
Il bailo era informato di tutto quanto toccava
gli interessi veneziani perché potesse
procedere alla loro difesa. A lui, infatti, spettava
difendere la sicurezza dei suoi connazionali
e dei loro beni e se necessario rendere
loro giustizia, amministrare le finanze
della colonia, tutelare il commercio. Inoltre,
in ogni circostanza, egli doveva, secondo la
formula contenuta nelle istruzioni che gli
dava il Senato, avere davanti agli occhi, come
regola delle sue azioni, il profitto e l’onore
di Venezia. Personaggio di notevole statura,
il bailo – circondato da una piccola corte
di funzionari (era assistito da un consiglio
di sei membri, da cinque giudici e due camerarii
per le questioni economiche)
– veniva nominato per due anni
e lautamente pagato per i suoi
servizi. Dal bailo di Costantinopoli
dipendevano tutti gli ufficiali rappresentanti
della Repubblica in Levante,
ovvero i baili di Negroponte,
Lajazzo, Acri e Corfù, il duca di
Creta, i castellani di Modone e Corone,
il console di Tessalonica. La
figura del bailo di Costantinopoli
fu creata nel 1277: prese il posto del
podestà di Costantinopoli (1204-1261)
perché il podestà amministrava territori
della Repubblica e nel 1277 Costantinopoli
non era più un territorio della Repubblica.
Dal 1322 il bailo di Costantinopoli ebbe
giurisdizione su tutto l’Oriente, esattamente
come l’aveva avuta dal 1204 al 1261
il podestà di Costantinopoli. Con la caduta
di Costantinopoli nelle mani dei turchi
(1453) il bailo assunse definitivamente la
veste di ambasciatore.
@Bailo, Giovanni, un funambolo che il 10
febbraio 1760, durante la festa di Carnevale,
precipitò dal Campanile di S. Marco.
@Balastro, o Balastri, famiglia originaria di
Torcello, produsse antichi tribuni e passò
poi nelle colonie di Candia. Si estinse con
Nicolò il 20 gennaio 1534.
@Balbi, due famiglie con stemma differente,
ma tutte e due provenienti da colonie romane
e dunque presenti in M.C. ancora prima
della Serrata (1297). I Balbi furono rappresentanti
delle case nuove ed ebbero molti senatori
e vescovi. Presenti in M.C. nel 1797.
@Balbi, Adriano di Rodolfo (1782-1848),
geografo e statista illustre, visse e morì a Venezia.
La sua opera maggiore, Prospetto fisico
politico dello stato del globo terrestre, fu
pubblicata nel 1818. È celebrato da una targa
in Campo San Polo 2172, posta dal Comune
nel 1881:
76
@Balbi, Alvigi, comandò una galea nella battaglia
di Lepanto (1571).
@Balbi, Alvise, vedi Balbi, Filippo.
@Balbi, Andrea, orefice, il 20 dicembre 1660
terminò una corona d’oro per la Madonna
della Chiesa di S. Giovanni e Paolo.
@Balbi, Bernardo, il 5 giugno 1715, dopo 5
giorni di assedio, si arrese senza combattere
e l’Isola di Tino, nell’arcipelago greco,
per lungo tempo appartenuta alla Repubblica,
cadde nelle mani dei turchi. Tornato
a Venezia fu condannato all’ergastolo.
@Balbi, Filippo, costruì con il fratello Alvise,
su progetto di B. Maccaruzzi, il primo teatro
a Mestre (1778). Evento salutato con entusiasmo
perché Mestre era per i patrizi un luogo
di villeggiatura di terraferma, comodo per la
vicinanza a Venezia, frequentato da nobili e
ricchi borghesi, pieno di villeggianti, ma che
tuttavia non possedeva luoghi pubblici che
permettessero ai patrizi di svagarsi con spettacoli
musicali, balli e commedie. Con la fine
della Repubblica, il flusso dei patrizi veneziani
a Mestre s’interruppe e l’attività del
teatro s’inaridì, finché l’edificio non fu demolito
dallo stesso proprietario.
@Balbi, Ludovico (Venezia 1545-1604), frate
francescano compositore e cantore a Venezia
(1570-1578). Fu poi maestro di cappella
ai Frari e in seguito anche a Padova, Feltre
e Treviso.
@Balbi, Luigi, nipote di Ludovico, frate, compositore
e organista. Cantore a S. Marco e
presso la Cappella del Santo a Padova fu
infine nominato maestro di cappella nella
Chiesa della Carità a Venezia (1587) e a Zara
(dal 1590).
@Balbi, Teodoro (settembre 1542-febbraio
1619), comandò una galea nella battaglia di
Lepanto (1571).
@Baldanello, famiglia di attori. Noti Emilio
(Padova 1902-Venezia 1952), la madre
Doria e la moglie Wanda.
@Baldisserotto, Francesco, uno dei più eminenti
patrioti della rivoluzione veneziana
del 1848-1849.
@Baldo, Mariano (Venezia 1926-7 ottobre
2008), dirigente d’azienda, consigliere comunale
(1970-1985) e assessore.
@Baldovino, o Balduin, o Balduino, famiglia
originaria di Lucca, passò per Firenze e poi
si trasferì a Venezia dove concorse nel 9°
sec. alla fabbrica della Chiesa di S. Simeone
Apostolo (o S. Simeone Piccolo) e nel 12° a
quella del monastero della Chiesa di S. Croce.
Fu assunta al patriziato sul finire del Trecento
[Chojnacki]. Estinta.
@Baldovino (Balduino), Francesco, abitava
sulla Fondamenta di San Simon Picolo (S.
Croce) e la sua casa doveva stare sempre
aperta, di giorno e di notte, in quanto un
suo antenato (Giovanni) era stato complice
nella congiura ordita da Marin Bocconio
(1300). Un giorno, parlando con un amico,
il pellicciaio Bartolammeo Anselmo, si lamentò
della prepotenza e del potere degli
aristocratici. L’amico lo ascoltò con attenzione:
Francesco gli disse che gli sarebbe
piaciuto raccogliere della gente e attaccare
il Palazzo. Tutto qui. Parole, ma l’amico lo
denunciò al Consiglio dei X e Francesco finì
i suoi giorni appeso alla forca tra le due
colonne rosse di Palazzo Ducale (5 marzo
1412). Come premio del suo tradimento
l’infame Anselmo fu ammesso al M.C.
@Baldovino, Giovanni, prese parte alla congiura
ordita da Marin Bocconio per abbattere
la Repubblica, onde il popolo potesse
riacquistare i perduti diritti.
@Baldovino, IX conte di Fiandra, diventò il
primo imperatore latino d’Oriente (1204-
1205) con giurisdizione sulla quarta parte
dell’impero, mentre i rimanenti tre quarti
venivano divisi tra Venezia e i crociati. Gli
successe il fratello Enrico (1206-1216).
@Baldovino I, conte di Edessa (1098-1100) e
re di Gerusalemme (1100-1118). Fondò il
primo Stato crociato nel territorio siro-palestinese
(1098) e nel 1100, alla morte del fratello
Goffredo di Buglione, divenne re di
Gerusalemme.
@Baldovino II, re di Gerusalemme (1118-
1131) fu fatto prigioniero dai saraceni. Il doge
Domenico Michiel (1118-1130), suo
cognato, fece armare una flotta di 108 navi
(40 galere, 40 navi onerarie e 28 navi rostrate)
e partì in suo soccorso (1124) riuscendo
a liberarlo. Per ringraziare il doge,
Baldovino trasferì alla Repubblica la sovranità
sulla terza parte di Tiro e di Ascalona
con il beneficio della più completa
extraterritorialità, ovvero un intero quar-
77
tiere, con propria giurisdizione, comprendente
chiesa, piazza, forno, mulino, frantoio,
bagno, banchina per il carico e lo scarico
delle merci, servizio di pesi e misure.
A questa spedizione è legato l’invio in laguna
delle colonne di Marco e Todaro.
@Balducci Pegolotti, Francesco, mercante e
scrittore fiorentino compose il Libro di divisamenti
di paesi e di misure di mercanzie, conosciuto
più semplicemente come La Pratica
della mercatura (1340 ). Si tratta di un
vero e proprio manuale del viaggiatore che
ci informa sulle usanze commerciali vigenti
agli inizi del 14° sec., soprattutto in Asia,
e sui tempi occorrenti per spostarsi da una
tappa all’altra lungo le vie che si inoltrano
in Asia, ma ci dice anche quali sono le città
che commerciano con Venezia e i prodotti
che la città lagunare scambia. Apprendiamo
così che i veneziani trafficavano con
quasi tutta l’Italia, la Francia, la Spagna, il
Belgio e l’Inghilterra, poi l’Austria, Trieste e
giù fino a Modone e da lì a Costantinopoli
e alla Tana, oppure verso la Siria e la Palestina,
l’Africa settentrionale, e poi le Baleari,
Cipro, Creta ... I prodotti trattati andavano
dalla a alla zeta, dall’aloe allo zucchero ...
ma anche oro, argento, perle ...
@Balduin, vedi Baldovino.
@Balduino, Andrea, nel 1205 portò a Venezia,
assieme ad Angelo Drusiaco le reliquie
di sant’Ermolao e quelle di san Simeone
profeta.
@Balest, Corrado (1923), pittore bellunese si
trasferì a Venezia durante la seconda guerra
mondiale. Studiò all’ABA ed esordì nel
1950 alla Bevilacqua La Masa. Oltre che
alla pittura Balest si dedicò anche al disegno
di varia tecnica (penna, carboncino),
all’incisione (in particolare all’acquaforte),
alla scultura, alla terracotta, ai bronzi, sino
a passare dal 1985 alla pittura parietale.
Nel suo itinerario artistico trova spazio
anche la scrittura, con la pubblicazione nel
1958 di Pensieri di un pittore e, nel 1992, di
un ironico Manuale sull’arte.
@Balestra, Antonio (1666-1740), pittore veronese,
studiò a Roma, ma anche a Venezia
nella bottega del Bellucci e operò in molti
edifici sacri tra cui S. Zaccaria, Gesuiti, e altri.
@Balestrieri, o Ballastrieri, famiglia di Malamocco,
diede antichi tribuni. Si
estinse con Rinaldo nel 1301.
@Balestrieri, entrarono nella storia
militare il 30 marzo 1282 quando
scoppiarono i Vespri siciliani: i siciliani
si ribellarono contro il re
Carlo d’Angiò, che dovette abbandonare
l’isola. I balestrieri
contrastarono subito l’antico dominio
dei cavalieri nel Mediterraneo.
Le loro armi di nuova generazione,
perfezionate ed evolute,
erano in grado di perforare l’armatura
di un cavaliere a una distanza
considerevole. Pertanto, la
loro importanza aumentò notevolmente: il
nuovo equipaggiamento della fanteria, con
armi che potevano essere costruite solo da
esperti artigiani, ma che erano semplicissime
da usare, dava alle città italiane, e tra
queste a Venezia, che ne impose l’esercitazione
per legge (1318), possibilità enormi di
dominare il nemico in battaglia sia in terra
che in mare. Già nel 1255 la balestra era
obbligatoria come dotazione individuale
del personale di un certo rango a bordo
delle navi e diventava d’obbligo per gli
scudieri inviati a Creta. Nel 1289 fu deciso
che ogni 50 cavalieri almeno 6 dovevano
essere equipaggiati con balestre costruite
da artigiani locali. Dopo la sconfitta di
Curzola (8 settembre 1298) la Repubblica
acquistò balestre in Catalogna e assoldò otto
istruttori catalani per potenziare il corpo
dei tiratori scelti e metterlo alla pari con
quello genovese. Allo scopo si costituirono
degli appositi bersagli per gli allenamenti.
Nel 1318 fu imposta per legge l’esercitazione
con le balestre a tutti gli uomini dai 16
ai 35 anni. Chi si presentava senza una
buona balestra, da mezzogiorno alle quattro,
veniva multato dai capi contrada che
avevano il compito di controllare; costituivano
assenza giustificata (sotto giuramento)
la malattia, le nozze, la visita a un defunto.
@Balland, generale francese, tristemente famoso
perché comandante della piazza di Verona
al tempo delle Pasque veronesi (1797).
A Venezia invece la Municipalità Provvisoria
gli espresse la propria riconoscenza perché il
78
generale dispose misure eccezionali e impedì
l’attentato alla democrazia.
@Ballarin, Domenico, nominato 35° cancellier
grando il 14 novembre 1666 al posto
del padre Gio. Battista morto in missione
presso i turchi.
@Ballarin, Gio. Battista, nominato 34° cancellier
grando mentre si trovava a trattare
la pace con i turchi. Fu invitato a continuare
le trattative e poi il 10 febbraio 1663 gli
vennero date nuove istruzioni. Morì ancora
in missione il 29 settembre 1666.
@Ballarin, Giuliano (Murano 1942), importante
maestro vetraio.
@Ballarin, Italo (Murano 1944), maestro vetraio,
concluse la sua carriera nel 1995.
@Ballino, Giulio, pubblicò nel 1569 De’ disegni
delle più illustri città et fortezze del mondo
in cui descrisse e illustrò città e fortificazioni
d’Italia, d’Europa e d’Asia. Le località
descritte, seguendo l’ordine e la grafia
del libro, sono: Venezia, Fano, Mirandola,
Fiorenza, Siena, poi Roma, Napoli, Messina,
Genova, Parma, Piacenza e Milano, ma
anche città straniere tra le quali Parigi, Anversa,
Augusta, Vienna, Costantinopoli,
Gerusalemme, Tiberiade, Malta, Tripoli.
@Ballo, Ferdinando, diresse il Festival Internazionale
di Musica (1947 e 1948-1951).
@Ballo della Moresca, fatto per rappresentare
la battaglia corpo a corpo. Era un ballo
o una danza militare ritmata a colpi di bastone
(o di daghe spuntate e senza taglio):
si tiravano e paravano i colpi a passo regolare
e in giro, dapprima lenti, poi sempre
più rapidi finché chi non reggeva il ritmo
perdeva.
@Balneoterapia, introdotta nel 1833 da un
medico dell’Ospedale Civile, Tommaso Rima
[vedi], che credeva nelle funzioni terapeutiche
del bagno in laguna e che oltre
ad alcune malattie nervose trattava anche
diverse malattie tra cui la scrofolosi, il rachitismo,
e le patologie del sistema follicolare
(mucoso e cutaneo). Egli realizzò in
Bacino S. Marco, nei pressi della Punta della
Dogana, il primo Stabilimento Bagni galleggiante,
che poi veniva rimontato a ogni
stagione estiva: si trattava di due enormi
zatteroni ancorati in linea e tra di loro uno
spazio per la piscina con fondo a griglia di
legno per evitare annegamenti. Facendo il
bagno, o prendendo il caffè, o rosolandosi
al sole, ci si poteva beare della visione di
Piazza S. Marco. La balneoterapia prese piede
e anche alcune gondole si attrezzarono:
si sostituì un parte del fondo con una gabbia,
si tirò su il felze e girando per la città
si poteva nel contempo fare il bagno. La
moda del bagno terapeutico fece proseliti e
anche le locande si attrezzarono, prelevando
l’acqua del rio più vicino con apposite
condotte, riscaldandola e trasmettendola
ai bagni in tutte le stagioni. Infatti, si fece
circolare la voce che il potere terapeutico
del bagno salato associato al clima invernale
di Venezia fosse il massimo ... Ma si
propagandavano anche bagni di acqua
dolce, che veniva trasportata in città con
apposite barche, e naturalmente anche fanghi
marini, termali, solforati ...
Un’apposita commissione fece decollare il
turismo balneare veneziano con un bando
di concorso (17 luglio 1852): si volevano
creare due poli termali, quello delle acque
di laguna in Centro storico e quello marino
al Lido per chi riteneva che l’acqua di laguna
fosse meno pura. Un imprenditore presentò
un progetto rivoluzionario redatto
da Ludovico Cadorin. Il Comune lo approvò
(17 novembre 1854), ma fu bocciato
dal delegato provinciale. L’idea comunque,
era fiorita nella testa di Giovanni Busetto,
detto Fisola, che fece nascere il Lido
come centro turistico terapeutico-balneare
(1857).
79
@Balota, pallina usata nelle votazioni in M.C.
Fino al 1283 era fatta di cera, in seguito si
preferì usare il lino.
@Balotador, o squittinatore, o ballottatore, colui
che votava nelle ballottazioni.
@Balotin, o ballottino, o balotin del dose, titolo
che si dava a quel fanciullo, tra gli otto e i
dieci anni, che era scelto a caso per strada,
portato nella Sala del M.C. e qui incaricato
di pescare da un contenitore posto al centro
una balota per ciascun consigliere chiamato
all’appello: il consigliere si avvicinava
al contenitore o concolo e il ballottino,
bendato, estraeva una balota e gliela porgeva;
ogni volta che un consigliere riceveva
una balota dorata l’assemblea veniva
informata di ciò e tutti i suoi parenti dovevano
abbandonare la sala. Le balote dorate
erano in tutto 30 e servivano per designare
i primi 30 elettori che attraverso un complesso
procedimento eleggevano coloro i
quali formavano il Quarantuno [vedi], che
sceglieva il doge. Il balotin era anche colui
che trascriveva gli squittinii (Squittinio è
una evoluzione dotta della parola latina
scrutinium) del M.C. e del Senato della Repubblica
veneta.
@Balotina, barca a 4 remi usata in occasione
di regate e particolarmente dai patrizi o direttori
dello spettacolo, i quali, stando ginocchioni
sulla prora, scoccavano con la
balestra pallottole di terracotta contro i rematori
delle altre barche che ostacolavano
scorrettamente gli avversari. Secondo la
tradizione si chiama balotina perché usata
in antico per la caccia in valle, quando si
uccidevano gli smerghi con pallottole di
terracotta scoccate con l’ausilio della balestra:
si diceva balar o sbalar i smerghi.
@Balsi, Giovanni, comandò una galea nella
battaglia di Lepanto (1571).
@Balzac, Honoré de (1799-1850), scrittore
francese, considerato fra i maggiori della
sua epoca. Nel marzo del 1837 trascorse
una settimana a Venezia.
@Bambarara, Geronimo, straccivendolo, inventò
a Rialto (18 febbraio 1522) il Lotho,
l’antenato del Gioco del Lotto. Vendendo dei
biglietti dava la possibilità agli acquirenti
di partecipare ad una estrazione finale.
Egli usò due urne: una conteneva tutte le
matrici dei biglietti venduti (e furbescamente
anche dei non venduti, quale eventuale
margine ulteriore di guadagno), l’altra
due tipi di biglietti: uno con dicitura
con dicitura PRECIO (biglietti vincenti) e
l’indicazione del premio vinto. Nel giro di
poco tempo, il gioco guadagnò una fama e
una popolarità vastissima e fu praticato a
ogni livello. All’inizio c’erano premi in natura
(evidentemente lo straccivendolo era
anche il padre del riciclaggio moderno),
«tappeti, mobili, vesti e altri oggetti», ma
subito dopo si passò ai premi in denaro.
Partì così la prima Lotteria di cui si trova
testimonianza a Venezia, gestita da un privato
cittadino con licenza del governo. Il
Lotho non era naturalmente il moderno
Lotto, ma un giuoco dal quale derivarono il
Biribisso, un giuoco d’azzardo da tavolo, e
quindi la Tombola e la Roulette.
@Bambini, Niccolò (Venezia 1651-1736), pittore,
allievo di Giulio Mazzoni. Dipinse per
la Chiesa di S. Stefano a Venezia. Ebbe due
figli, anche loro pittori, Giovanni e Stefano.
@Bancarelle, o bancheti, strutture mobili per la
vendita di oggetti vari attinenti all’industria
turistica su suolo pubblico. Hanno l’obbligo
di sgomberare all’ora del tramonto.
@Banchetti pubblici, si tenevano a Palazzo
Ducale 5 volte all’anno: il 25 aprile, giorno
di san Marco, poi per la festa dell’Ascensione
(celebrata 40 giorni dopo la Pasqua),
80
quella di san Vito (15 giugno), di san Girolamo
(30 settembre) e di santo Stefano (26
dicembre). Il doge invitava le principali
cariche dello Stato, gli ambasciatori presenti
a Venezia e quei sovrani che eventualmente
si trovavano in visita alla città.
@Banchi de scripta, istituiti il 24 settembre
1318 erano tenuti dai cambisti o campsores e
regolavano i debiti non per contanti, ma per
scripturae. AVenezia se ne contavano una
trentina e tutti erano controllati dal patriziato.
Ogni mattina questi antichi prestatori di
denaro montavano il loro banco nel Sotoportego
del Banco (poi Sotoportego del Bancogiro),
in Campo S. Giacomo a Rialto, si sedevano,
aprivano i loro libri ed effettuavano le scritture
di giro. La loro esistenza fu sempre travagliata
da brogli e fallimenti (i più rovinosi
sono stati quelli dei patrizi Garzoni nel 1428,
di Lippomano nel 1499, di Girolamo Priuli
nel 1513) fino a che la Repubblica non decise
di sostituirsi ad essi fondando il Banco
della Piazza e poi il Bancogiro [vedi].
@Banco, ciascuna di quelle tavole sopra le
quali sedevano insieme tre o più rematori
delle navi a remi. A ogni banco corrispondeva
un remo; a ogni remo 3, o 5 o 6 uomini;
a ogni galea 24 o 30 banchi per lato; a
ogni galeotta 16 o 20; a ogni brigantino 12
o 14; a ogni fregata 8 o 10.
@Banco della Piazza, o Banco di Rialto, fu la
prima banca pubblica statale, fondata il 28
dicembre 1584 in seguito al fallimento di
una banca privata (il Banco Pisani-Tiepolo)
che aveva causato disordini e sfiducia nei
banchi privati. Questa prima banca pubblica
cominciò la sua attività l’11 aprile 1587 e si
chiamava Banco della Piazza o Banco di Rialto:
era stata affidata a un magistrato estratto dal
corpo del Senato e detto Depositario del Banco
della Piazza. Egli fungeva da garante delle
somme depositate e durava in carica tre mesi;
aveva l’obbligo della presenza quotidiana
nel suo ufficio durante le ore in cui si svolgevano
a Rialto le riunioni dei mercanti, e
non poteva lasciarlo se prima non era stato
riscontrato e sottoscritto il libro giornale da
uno dei tre Provveditori ai quali era affidata
la vigilanza sui banchi. Alla fine del mandato
egli presentava il bilancio della sua gestione
al Senato. Nel 1619 questa banca statale
fu sostituita dal Bancogiro.
@Banco di Rialto, vedi Banco della Piazza.
@Bancogiro, fondato il 3 maggio 1619 a Rialto,
amministrato dalla Repubblica con una
propria magistratura e garantito da un
fondo pubblico. Esso ebbe origine dal Banco
della Piazza. Il Bancogiro funzionava come
una camera di compensazione, dove
con un giro di partite si poteva eliminare
«il bisogno delle specie metalliche», regolando
così «la disordinatissima economia
monetaria». Il Bancogiro sopravvisse alla
fine della Repubblica (1797) e durò fino al
1811, imitato in tutta Europa.
@Banda musicale cittadina, creata nell’Ottocento
e sciolta nella primavera del 1986.
@Bandi, Francesco, mercante di seta lucchese
giunto a Venezia nel 1384. Nel 1421 lasciò
con testamento il denaro per fondare
l’Ospizio Bandi, dove accogliere quattordici
donne indigenti. È ricordato dalla toponomastica
(Calle Bandi a Cannaregio).
@Bandiera, Attilio (Venezia 1810-Cosenza
1844), alfiere di fregata, ed Emilio (Venezia
1819-Cosenza 1844), alfiere di vascello, entrambi
ufficiali della marina da guerra austriaca
e figli dell’ammiraglio barone Francesco.
Aderirono alle idee di Giuseppe Mazzini
e fondarono la società segreta Esperia
(1840-1841). Mentre veleggiavano dalle parti
81
di Corfù s’impadronirono delle navi austriache,
sulle quali svolgevano servizio, e puntarono
sulla Calabria assieme a un altro ufficiale
veneziano, Domenico Moro, per partecipare
ad una sollevazione popolare contro
i Borbone. Ma non c’era alcuna sollevazione
in atto. Delusi si erano decisi a ritornare
sui propri passi quando furono catturati
e fucilati dai borboni a Vallone di Rovito
presso Cosenza il 25 luglio 1844. I resti dei 3
veneziani furono traslati a Venezia il 18 giugno
1867 e tumulati nella Chiesa di S. Giovanni
e Paolo. In Campo de la Bragora o Bandiera
e Moro 3610 (Castello) una lapide posta
il 20 settembre 1905 così recita:
In Calle de l’Ascension una lapide, posta nel
1916, li ricorda assieme a Domenico Moro. I
ritratti in bronzo sono di Attilio Tamburlini:
Ancora una targa in Calle dei Fabbri 4716
(S. Marco) ricorda che:
@Bandiera del Veneto, vedi Gonfalone di San
Marco.
@Banditore, vedi Podestà.
@Bando, esilio. Poteva essere a tempo, oppure
definitivo (perpetuo). Secondo alcuni, il
bando «era la più immorale e stolta che ci
fosse nelle antiche leggi criminali, poiché
riversando negli altri stati la più vile scoria
dei malfattori propagava maggiormente la
delinquenza» [Dolcetti 177].
@Banti, Domenico, scultore veronese (allievo
di Canova), autore della statua di Napoleone
eretta sul Molo il 15 agosto 1811 e rimossa il
19 aprile 1814 all’ingresso delle truppe austriache
che segnavano la fine della dominazione
francese (1806-1814) e l’inizio della seconda
dominazione austriaca (1814-1848).
Con Antonio Bosa realizzò le grandi statue
di imperatori romani che ornano la sommità
della facciata dell’Ala Napoleonica.
@Baraguay d’Hilliers, Louis, il generale francese
che nell’aprile del 1797 fece circondare
l’estuario e poi entrò in città per incontrarsi
col doge e pianificare l’ingresso in
città delle truppe francesi.
@Barasciutti, Francesco (Venezia 1969), figlio
d’arte e fotografo professionista dal 1987.
Premio Kodak 1998 come migliore fotografo
ritrattista d’Italia del 1997.
@Baratelli, Marco Ulderico (Venezia 3 ottobre
1959-Altopascio 15 giugno 1981), sergente
incursore paracadutista del IX battaglione,
cadde ad Altopascio (Lu) durante un lancio
di addestramento. La sezione paracadutisti
di Varese è stata intitolata a lui essendo la sua
famiglia di origini varesine: il padre Silvano
prestava servizio presso il Rgt Lagunari.
@Baratta, Paolo, presidente della Biennale
1998-2002 e 2008-2011, già ministro della
Repubblica italiana (1994-1996).
82
@Baratta, Pietro (1659-1729), carrarese,
venne a Venezia e realizzò
sculture e bassorilievi per la Chiesa
di S. Stae e la Chiesa dei Gesuiti
oltre al monumento Valier per la
Chiesa di S. Giovanni e Paolo.
@Barattieri, Niccolò, al secolo Niccolò
Stratonio (†1181), ingegnere
e imprenditore bergamasco operò
sotto tre diversi dogi: costruì la
cella campanaria del Campanile di S. Marco
durante il dogado di Vitale Michiel I (1156-
1172), nel 1172, sotto Sebastiano Ziani (1172-
1178) tirò su le colonne di Marco e Todaro,
rimaste per oltre un secolo in orizzontale
non trovandosi la forza necessaria a rizzarle
in verticale, al tempo di Orio Malipiero
(1178-1192) costruì il primo Ponte di Rialto
in legno su pali conficcati nel terreno, sostituendo
quello poggiante su barche. Per tirar
su le colonne le fece bloccare da un lato e
legò l’altro con fasci di corde che fissò al
suolo. Fece bagnare poi le corde, che s’ingrossarono
e quindi s’accorciarono, provocando
il sollevamento della testa della colonna
di alcuni centimetri. Provvide poi a
posizionare delle zeppe di legno sotto le
colonne e accorciare le funi, che furono nuovamente
bagnate, e così di seguito finché le
colonne non raggiunsero la posizione verticale.
Come compenso chiese e ottenne di
poter tenere sui gradini delle colonne un
banco da giuoco d’azzardo (altrove proibito)
per il giuoco dei dadi. Da allora Nicolò Stratonio
venne conosciuto come il Barattiere,
colui cioè che teneva banco di baratteria.
Egli diede così origine alla dinastia dei Barattieri
nel cui stemma
araldico fanno
bella mostra di sé
tre dadi, in ricordo
della curiosa origine
del nome. La
clausola posta dalla
Repubblica al Barattieri
era semplice:
il giuoco d’azzardo
doveva essere
esercitato solo
nello spazio tra le
due colonne. E non
senza motivo: in tale luogo fu regolarmente
eretto il patibolo sul quale avvenivano le
esecuzioni dei condannati a morte. È evidente
che tale posto veniva scaramanticamente
evitato dai veneziani. Con ciò la Repubblica
tentò di bilanciare l’impudicizia
del gioco con la punizione morale di esercitarlo
in un posto così sinistro.
@Barba, a Venezia portavano la barba nobili
e cittadini esclusi i servi [Cfr. Tassini 56].
Nel 1509, quando i preti si erano appena
convertiti alla moda della barba, il patriarca
Antonio Contarini impose loro di non
portarla. In seguito, però, tornarono ancora
a usarla almeno finché i patrizi non decisero
di tagliarsela: l’ultimo patrizio che la
esibì fu Paolo Foscari (†1657).
@Barbacani, mensoloni lignei che sostenevano
lo sporto dei piani alti delle case.
@Barbani, famiglia patrizia presente in M.C.
prima della Serrata (1297). Risulta estinta
all’inizio del Quattrocento [Chojnacki].
@Barbantini, Eugenio (5 luglio 1884-17 dicembre
1952), detto Nino, fu il primo segretario,
rampante 23enne ferrarese, che fece
diventare l’Opera Bevilacqua La Masa uno
dei centri più vivaci e originali della ricerca
artistica veneziana e nazionale, dando
inizio alla grande stagione di Ca’ Pesaro
che durò fino al 1920 ed ebbe protagonisti
come Gino Rossi, Arturo Martini, Felice
Casorati e Umberto Boccioni. Fu presidente
della Fondazione Cini dal 1951 al 1952. È
sepolto nella Certosa di Ferrara.
@Barbara, santa (273-303), martire della Chiesa
cattolica e ortodossa, considerata protettrice
contro i fulmini e le morti improvvise
e violente. I luoghi dove vengono conservati
gli esplosivi sono spesso chiamati
santabarbara in suo onore. Barbara nacque a
Nicomedia (oggi Izmit in Turchia). Sul luogo
del martirio e della deposizione del corpo
esistono però due tradizioni. Una riferisce
che il martirio avvenne a Scandriglia
(Rieti): qui fu denunciata per empietà verso
gli dei e adesione alla religione cristiana;
subì il processo, fu torturata e poi decapitata
(4 dicembre 303). Il corpo venne trasferito
nella vicina Rieti nel 10° secolo, per
metterlo in salvo dalle scorrerie saracene, e
qui divenne patrona della città e le fu dedi-
83
cata la cattedrale. L’altra tradizione dice
che il martirio avvenne in Egitto e le reliquie
furono poi trasferite a Costantinopoli,
da dove i veneziani le portarono a Venezia,
deponendole prima a Torcello (1009) e infine
nella Chiesa di S. Martino a Burano.
@Barbaran, o Barbarani, famiglia originaria
di Vicenza, assunta al patriziato per soldo
il 20 maggio 1665 durante la guerra di Candia
(1645-1669). Presente in M.C. nel 1797.
Estinta.
@Barbarella, l’estrazione a sorte di 30 giovani
patrizi che si eseguiva il giorno di santa
Barbara (4 dicembre). Chi vinceva, cioè chi
riceveva la grazia della Barbarella, aveva il
diritto di sedere in M.C. compiuti i 20 anni,
limite poi fissato a 18 anni. Gli altri, a meno
che la sorte non avesse loro arriso l’anno
seguente, dovevano aspettare di compiere
25 anni per occupare nell’assemblea
il posto cui avevano diritto per nascita.
@Barbareschi, gente della Barberia o Africa.
Il termine deriva da berberi, gli abitanti originari
dei paesi della Barberia, altrimenti detti
Stati barbareschi, cioè Marocco, Algeria, Tunisia
e Tripoli. Nel 16° sec. i pirati fecero del
Nordafrica la base delle loro scorrerie. Il più
noto di essi era il rinnegato di origine greca
Khayr al-Din che nel 1518 si mise al servizio
del sultano ottomano e divenne in breve
tempo padrone di tutto il Nordafrica (eccetto
il Marocco) con una forte flotta. I rapporti
tra gli Stati barbareschi e la Sublime Porta a
Costantinopoli rimasero sempre poco chiari,
ma a partire dal 1620 essi erano di fatto indipendenti.
L’attività dei pirati barbareschi
ebbe comunque termine con l’inizio dell’espansione
coloniale francese (1624).
@Barbari, vedi De’ Barbari.
@Barbaria, Zorzi [Giorgio], uno dei 60 municipalisti
del 1797.
@Barbariche, invasioni (dal 166 al 476), segnano
un periodo di scorrerie all’interno dei
confini dell’impero romano d’Occidente
fino alla sua caduta. Condotte inizialmente
per fini di saccheggio e bottino, a partire
dalla seconda metà del 4° secolo si trasformarono
da semplici scorrerie in vere e proprie
migrazioni di intere popolazioni che da
nomadi divennero sedentarie. Furono gli
interventi di Stilicone a bloccare le invasioni,
ma alla sua morte
Alarico riuscì
a penetrare nella
penisola italica
(410) e mettere a
sacco la stessa
Roma, tanto che
alcuni storici collocano
in quel
momento la vera
caduta dell’impero romano d’Occidente che
già da alcuni anni aveva spostato la capitale
imperiale a Ravenna. Nel 410 la Britannia
era ormai perduta come pure gran parte dell’Europa
occidentale finita nelle mani di
regni romano-barbarici formatisi all’interno
dei suoi originari confini (vandali, svevi,
visigoti e altri). A fronteggiare i barbari, almeno
fino al 451, il magister militum Ezio. La
sua morte (454) portò a un nuovo sacco di
Roma (455), mentre il 476 sancì la fine formale
dell’impero romano d’Occidente: i
mercenari germanici, guidati da Odoacre, si
rivoltarono, perché non avevano ricevuto i
promessi compensi, e così presero Ravenna,
detronizzando l’ultimo imperatore Romolo
Augustolo e innescando lo stabilizzarsi di
nuovi regni romano-barbarici o germanici.
@Barbarigo, famiglia proveniente dall’Istria,
presente in M.C. fin dall’anno 800 e appartenente
alle 16 case nuove dette ducali perché
dal 1414 al 1612 elessero il doge sempre
dal proprio seno. Presente in M.C. nel
1797 la famiglia risulta estinta. Nel 1827 lo
zar Nicolò I acquistò la raccolta d’arte della
famiglia comprendente 102 quadri, oggi
parte del Museo dell’Ermitage. Ebbe 2 dogi
(i fratelli Marco e Agostino), 3 cardinali
(Giovan Francesco, Marcantonio, Gregorio,
quest’ultimo venerato come santo), un
patriarca di Venezia (Pietro), molti uomini
celebri e 10 procuratori:
@Barbarigo, Agostino, 74°
doge (30 agosto 1486-20 settembre
1501). Era nato nel
1419 e aveva 67 anni, fratello
minore del precedente
doge Marco. Vedovo di Isabetta
Soranzo, che gli aveva
dato 5 figli (4 femmine e un
maschio), era ambizioso e
vantava una buona carriera
militare e politica: era stato
tra l’altro podestà di Verona
(1478) e di Padova (Padova
(1482), dove gli morì l’unico
figlio maschio, Francesco; da allora si fece
crescere la barba bianca con la quale è ritratto
a Villa Barbarigo a Valsanzibio (frazione
di Galzignano Terme, presso Padova).
Fu capitano generale nella guerra di
Ferrara o del sale (1482-1484) e procuratore
di S. Marco de supra (25 novembre 1485).
Fu descritto come doge di gran presenza
ed eloquenza, «Homo de degna statura, de
admiranda prexentia et non veduta la talle
a li tempi nostri», sapientissimo, eloquente,
di molta memoria e di carattere fermo.
Come doge voleva il baciamano e la genuflessione
di quanti lo avvicinavano. Prima
di entrare a Palazzo Ducale (19 marzo
1492), restaurato dopo l’incendio del 1483,
pretese il suo stemma araldico su tutti gli
stipiti e i caminetti. Durante il suo dogado
si verificarono eventi di grande respiro.
Nel 1489 fece convincere Caterina Corner a
cedere l’Isola di Cipro alla Repubblica per
compensare le perdite di Corone e Modone,
definite per la loro importanza strategica
gli occhi della Repubblica. Nel 1495 il successo
della lega antifrancese alla battaglia di
Fornovo [vedi] portò all’occupazione, a titolo
di pegno da parte della Repubblica,
dei porti pugliesi di Brindisi, Otranto, Gallipoli,
Monopoli e Trani. Nel 1499 rovesciando
le alleanze si unì al re di Francia e
con il trattato di Blois [vedi] riuscì a ottenere
Cremona e la Ghiaradadda. L’elezione
di Agostino Barbarigo fece esplodere in
M.C. l’antagonismo tra le case vecchie (i longhi)
e le case nuove (i curti), a cui apparteneva
Agostino: la sua elezione fu infatti la
prima deroga dopo la riforma Flabanico
del 1032, che vietava la scelta
di un co-reggente o il succedersi
di due membri della
stessa famiglia. Gli appartenenti
alle case vecchie protestarono
vivacemente anche
perché non riuscivano a
eleggere uno dei loro dopo
Michele Morosini (1382).
Gli storici e i cronisti veneziani
hanno tratteggiato a
tinte cupe il suo ricordo: il
suo giro nel pozzetto per distribuire
monete al popolo
era stato funesto, nella calca 5 bambini rimasero
schiacciati; dopo 10 anni di regno,
scrisse il Priuli, a cadauno era venuto in fastidio
... et moriva cum cativa fama, maxime de
avaritia. Fu incolpato di avere tollerato e
promosso favoritismi e, dopo la morte, venne
accusato di contrabbando, corruzione,
mancato pagamento di debiti, oltre che di
aver praticato attività speculative anche
nel commercio al minuto, approfittando
della sua preminente posizione. Fu sepolto
assieme al fratello che lo aveva preceduto.
Poi si nominò subito una nuova magistratura,
quella degli Inquisitori sul Doge Defunto
e s’insediò una commissione per far
luce sulle denunce contro di lui ricevute
dal Consiglio dei X: l’inchiesta, fatta dai
Correttori della Promissione Ducale e dagli
Inquisitori sul Doge Defunto, durò due anni
(si chiuse il 16 settembre 1503). I risultati
della commissione furono secretati, ma i
Correttori della Promissione Ducale ricevettero
l’incarico di metere tale freno al doxe ch’el
no fazi onnipotente come misser Augustin Barbarigo
e si ribadì che il doge e i suoi familiari
non potevano accettare doni. Si scoprì
poi che l’inchiesta non appurò trame ai
danni della Repubblica, ma accertò invece
che il doge era entrato in possesso illegalmente
di somme, sotto forma di doni, che
gli eredi dovettero restituire.
@Barbarigo, Agostino (Venezia 1516-Lepanto
1571), ambasciatore in Francia e in Spagna,
luogotenente di Cipro (1567), nel 1571
partecipò come provveditore generale alla
battaglia di Lepanto (7 ottobre 1571), trovando
la morte: toltosi l’elmo per meglio farsi
84
85
udire dai suoi marinai una freccia gli trafisse
l’occhio sinistro. Morì due giorni dopo.
Aveva sotto il suo comando 53 galee e
due galeazze.
@Barbarigo, Andrea (1399-1449), rese ricchissima
la famiglia grazie al commercio
con il Levante. A lui e ai suoi documenti
(libri, diari, lettere) lo storico Frederic C.
Lane ha dedicato uno studio per capire il
comportamento di un uomo d’affari veneziano
(I Mercanti di Venezia, Torino 1982).
@Barbarigo, Andrea, comandò una galea
nella battaglia di Lepanto (1571).
@Barbarigo, Bernardo (1463-1518), figlio del
doge Marco, per le leggi della Repubblica
gli fu impedito di ricoprire cariche pubbliche
finché visse il padre che morì nel 1486.
Nel 1487 Bernardo poté così essere eletto
podestà e capitano a Crema. Fu poi capitano
e provveditore a Corfù (1506-1507) dove
rafforzò le difese e sorvegliò i movimenti
dei turchi e dei corsari. Fu anche capitano
di Candia e viceduca. Tornato a Venezia
(1515) divenne consigliere ducale per
il sestiere di Dorsoduro e nel 1517 fu rieletto
nel Consiglio dei X e ne fece parte fino
all’anno della sua morte.
@Barbarigo, Giorgio, comandò una galea
nella battaglia di Lepanto (1571).
@Barbarigo, Giovanni (Venezia 1334-7 ottobre
1414), esperto uomo d’affari e abile
negoziatore, fu inviato dalla Repubblica
(1374) a stipulare un patto commerciale
con il sultano d’Egitto. Durante la guerra di
Chioggia (1379-1381) si segnalò come uno
dei capitani più audaci, riuscendo a catturare
tre vascelli nemici. Aumentò così il
suo prestigio che si accrebbe ancor più
quando nel 1387, inviato in missione dalla
Repubblica, su richiesta di Sigismondo re
d’Ungheria, assalì Giovanni Palisna, priore
di Laurana (in Croazia), e liberò la futura
regina d’Ungheria, Maria d’Angiò, prigioniera
nel castello di Novigrad del bano (o
governatore) di Croazia Giovanni d’Horvath.
Per questa sua impresa Giovanni fu
creato cavaliere di S. Marco e l’anno successivo
(1388) la stessa Maria lo investì cavaliere,
chiedendo alla Repubblica il permesso
di donargli le città di Sebenico, Traù
e Spalato, ma non avendolo ottenuto gli
assegnò una ricca provvisione annua. Per i
suoi meriti, Giovanni fu creato procuratore
di S. Marco de ultra (3 novembre 1398).
@Barbarigo, Giovanni, comandò una galea
nella battaglia di Lepanto (1571).
@Barbarigo, Giovanni Francesco o Gianfrancesco
(Venezia 29 aprile 1658-Padova
26 gennaio 1730), fu vescovo di Verona dal
21 luglio 1698, poi di Brescia dal 9 luglio
1714, infine di Padova dal 20 gennaio 1723
alla morte. Il 29 novembre 1719 fu creato
cardinale in pectore da papa Clemente XI,
ma pubblicato il 30 settembre 1720. Fin da
giovane Barbarigo si era dedicato alla formazione
di una raccolta di medaglie, fatte
realizzare da G.F. Neidinger [vedi] per illustrare
le gesta e le virtù degli avi, decidendo,
già nel 1697, di riprodurre a stampa
l’intera collezione. Collaborarono all’impresa
prima l’incisore Domenico Rossetti
[vedi] poi, almeno dal 1709, Robert van
Auden Aerd di Gand (1663-1743), che alla
fine approntò tutti i rami necessari per l’intero
apparato illustrativo. Il lavoro poté
dirsi concluso solo nel 1731 e il volume
stampato nel 1732 a Padova con il titolo
Numismata virorum illustrium ex Barbadica
gente, visibile al Correr. Gianfrancesco fu
sepolto a Padova accanto allo zio san Gregorio
Barbarigo [vedi].
@Barbarigo, Gregorio Giovanni Gaspare
(Venezia 16 settembre 1625-Padova 18 giugno
1697). Fu addestrato dal padre alla
guerra, alle scienze e alla diplomazia. Studiò
a Padova e fu ordinato prete nel 1655.
L’anno successivo papa Alessandro VII lo
volle come suo prelato domestico ed essendo
in quell’anno (1656) scoppiata la peste
venne posto a capo della commissione
incaricata di portare soccorso
agli appestati. Fatto vescovo di Bergamo
(9 luglio 1657-24 marzo 1664) fu
sempre dalla parte dei poveri, alcuni
dei quali furono da lui assistiti personalmente,
e vendette persino i suoi
averi per aiutarli. Nel 1660 fu creato
cardinale e nel 1664 nominato vescovo
di Padova (24 marzo 1664-18 giugno
1697), dove fondò il gran Seminario e
dove morì e fu sepolto. Beatificato il 6
luglio 1761 venne dichiarato santo il 26
maggio 1960 da Giovanni XXIII. Si festeggia
il 16 giugno. Il suo nome è ricordato
dalla Scuola Professionale Barbarigo, mentre
sulla facciata di Palazzo Barbarigo (sul
Canal Grande) il 25 settembre 1960 il Comune
di Venezia fece murare una targa
marmorea che recita:
@Barbarigo, Jacopo, figlio di Giovanni, comandante
delle navi al tempo della guerra
di Chioggia (1379-1381). Fu conte a Traù nel
1426, podestà e capitano di Feltre nel 1430,
capitano di Padova nel 1443. Nel 1445 fu
creato cavaliere di S. Marco. Inviato come
provveditore in Morea per combattere i
turchi attaccò Patrasso e dopo aver fatto
strage di nemici fu impalato (1465).
@Barbarigo, Marcantonio (Venezia 6 marzo
1640-Montefiascone 26 maggio 1706), fu
arcivescovo di Corfù dal 6 giugno 1678 e
creato cardinale il 2 settembre 1686. Dal 7
luglio 1687 alla morte fu arcivescovo di
Montefiascone (Viterbo).
@Barbarigo, Marco, 73° doge (19 novembre
1485-14 agosto 1486). Aveva 72 anni e
aveva messo al mondo 7 figli. Il suo fu un
dogado brevissimo, ricordato per la pioggia
benefica caduta nel giorno della sua
elezione che lavò via i segni
del contagio della peste la
quale, però, sul finire del
mese riprese vigore. Già
procuratore di S. Marco de
supra (18 ottobre 1478), ricevette
le insegne dogali sulla
Scala d’oro appena ultimata.
Il suo dogado fu improntato
a una tranquilla prudenza.
Nella diaristica e
nella storiografia veneziana
egli assunse l’aspetto di un
principe paterno e quasi
86
ideale: tutte le settimane riceveva in udienza
e senza formalità alcuni cittadini. Morí,
si dice, dopo un violento alterco con il fratello
Agostino, che egli accusava di voler
procurare la sua morte per ascendere al
dogado. Marco fu sepolto nella Chiesa della
Carità, sconsacrata e spogliata durante la
dominazione francese (1806-1814).
@Barbarigo, Niccolò (Venezia 1534-Costantinopoli
1579), considerato un vero maestro
di filosofia e retorica, fu tra l’altro podestà
di Verona (1576) e bailo a Costantinopoli
dal 10 marzo 1577 fino alla morte.
Valente oratore, Niccolò Barbarigo fu autore
di parecchie orazioni considerate modelli
di perfezione formale e contenutistica,
famose quelle sul doge Andrea Gritti e
su Gasparo Contarini.
@Barbarigo, Nicolò, fu podestà nel 1411 di
Serravalle (la cittadina che unita a Ceneda
formò poi il Comune di Vittorio Veneto) e
combatté contro gli ungheresi, difendendo
la sua zona con accanimento, ma alla fine
venne fatto prigioniero. La Signoria ne ottenne
la libertà pagando un forte riscatto.
Subito rispedito sul teatro di guerra, Nicolò
partecipò alla battaglia presso Motta di
Livenza (9 agosto 1412) al comando di 3 galere,
20 ganzaroli e 50 barche. Alla fine del
1412 sferrò una violenta offensiva contro le
forze di Sigismondo, riuscendo a conquistare
la fortezza di Castelnovo di Quero (Belluno),
quindi depredò e saccheggiò il territorio
feltrino e bellunese: era la vendetta di
Venezia contro Feltre e Belluno, le due città
che agli occhi della Repubblica si erano rese
colpevoli in quanto nel 1411 si erano consegnate
a Pippo Spano, condottiero
di Sigismondo, dietro
la promessa di ottenere
in cambio privilegi e favori.
@Barbarigo, Pietro o Piero
(Venezia 1569-Corfù 1619),
eletto procuratore di S. Marco
de ultra il 22 novembre
1616, fu personalità di grande
rilievo. Tra gli altri importanti
incarichi fu capitano
generale da mar (1618)
con la responsabilità di difendere
la Repubblica con-
87
tro l’armata navale spagnola. Infatti, incrociando
nell’Adriatico, egli riuscì a far desistere
la flotta spagnola dall’attaccare. Fu
anche provveditore generale di Terraferma
e d’Istria e provveditore della flotta.
@Barbarigo, Pietro, primicerio di S. Marco e
23° patriarca di Venezia (21 giugno 1706-1°
maggio 1725). Celebrò il XXVI sinodo nel
1714.
@Barbarigo, Villa, o Villa Barbarigo Pizzoni Ardemani,
costruita nel Seicento a Valsanzibio
vicino a Padova, su commissione di Francesco
Zuane Barbarigo. Un tempo era conosciuta
anche come Villa dei Dogi per gli
affreschi realizzati da grandi artisti. Era
raggiungibile in barca da Venezia. Esistono
poi una Villa Barbarigo a Noventa Vicentina
(trasformata in Municipio) e una Villa Barbarigo
a Fiesso.
@Barbarigo Cadorin, Ida (Venezia 1925),
pittrice, figlia di Guido Cadorin. Nel 1942
approdò con un suo quadro alla Biennale e
da quell’anno fino al 1946 seguì i corsi del
padre all’ABA. Nel 1949 sposò il pittore
Zoran Music (†2005). La pittura di Ida si è
evoluta fino all’astrazione materica per
meglio percepire l’intima essenza del proprio
animo.
@Barbaro, famiglia forse originaria di Trieste
o forse discendente da una famiglia
consolare romana, presente nel M.C. nel
1297 e nel 1797. Diede uomini illustri in
ogni ramo civile e militare. Ebbe 4 patriarchi
di Aquileia fra il 1491 e il 1622 (Ermolao
il Giovane, Daniele, Francesco, Ermolao
II) e 5 procuratori:
@Barbaro, Angelo Maria (Portogruaro 1726-
Venezia 1779), abate di famiglia patrizia,
nelle sue poesie in veneziano (pubblicate
postume nel 1817) ritrae i personaggi più
in vista del suo tempo.
@Barbaro, Bernardo, figlio del doge Marco
Barbarigo (1485-1486), nacque nel 1463. Le
leggi in vigore gli impedirono di ricoprire
cariche pubbliche fino alla morte del padre,
poi essendo succeduto nel dogado lo
zio paterno Agostino Barbarigo (1486-
1501), Bernardo fu eletto podestà e capitano
a Crema (1487). Al suo ritorno diventò
senatore, anche se negli anni seguenti si
dedicò prevalentemente al grande commercio
internazionale. Nel 1500 venne
eletto savio di terraferma e nel 1501 entrò
nel Consiglio dei X. Dal 1506 al 1507 fu
capitano e provveditore a Corfù. Nel 1510
eletto capitano a Candia vi divenne anche
viceduca (1514), ma nello stesso anno tornò
a Venezia. Nel 1517 fu rieletto nel Consiglio
dei X e ne faceva ancora parte nel
1518, anno della sua morte.
@Barbaro, Cornelia (Venezia 1719-1808),
sposa di Zuanne Antonio Gritti e poetessa.
Compose un gran numero di rime e tenne
un salotto nel suo casino a S.M. Formosa
che divenne un cenacolo frequentato da
intellettuali e letterati come Chiari, Cesarotti,
Goldoni, Metastasio e altri. Iscritta
all’Arcadia con lo pseudonimo di Aurisbe
Tarsense pubblicò con tal nome una canzone
in lingua veneziana.
@Barbaro, Daniele Matteo Alvise (Venezia
1514-1570), fratello del celebre ambasciatore
Marcantonio, studiò filosofia, matematica
e ottica a Padova. Religioso e colto umanista,
fu amico di Andrea Palladio, Pietro
Bembo e Torquato Tasso. Noto per la sua
88
na, Cod. Lat. VIII, 42, 3097). Commissionò
a Palladio la Villa Barbaro a Maser e a
Paolo Veronese numerose opere, tra cui
due suoi ritratti. Fu ambasciatore a Londra
e rappresentante di Venezia al Concilio di
Trento. Fu infine patriarca di Aquileia
(1550-1570).
@Barbaro, Ermolao, detto il Vecchio (Venezia
1410-1471), umanista e vescovo. Bambino
prodigio, a 12 anni tradusse in latino 33
favole di Esopo. Studiò e si laureò a Padova,
quindi si trasferì a Roma dove entrò al
servizio della cancelleria papale. Nel 1435
papa Eugenio IV lo nominò protonotario
apostolico e nel 1443 gli concesse la diocesi
di Treviso. Tornò quindi a lavorare in curia
e ci rimase fino al 1453, quando fu inviato
come vescovo a Verona.
@Barbaro, Ermolao, detto il Giovane (Venezia
21 maggio 1453-Roma 14 luglio 1493),
figlio di Zaccaria, letterato e filosofo, entrò
nel M.C. nel 1477 e in seguito fu eletto ambasciatore,
poi resse la cattedra patriarcale
di Aquileia (1491-1493). Egli interpretò e
commentò Aristotele, Dioscoride e Plinio.
Sull’opera di quest’ultimo scrisse le Castigationes
plinianae et in Pomponium Melam
(1492-1493) in cui segnala gli errori prodotti
dagli amanuensi e dai curatori. Ha lasciato
trattati e poesie in latino e un importante
epistolario. Morì di peste. Fu sepolto
nella Chiesa di S. Francesco della Vigna.
@Barbaro, Ermolao (Venezia 1493-1556). Si
traduzione commentata del De architectura
di Marco Vitruvio Pollione (Venezia 1556)
e per il trattato La pratica della perspettiva
(Venezia 1569). Fu anche autore di un trattato
inedito e non completato sulla costruzione
degli orologi solari (De Horologiis
describendis libellus, Venezia, Bibl. Marcia-
dedicò alla politica e ricoprì incarichi navali
e diplomatici minori, fu tuttavia governatore
di Verona (1544-1545) e di Padova
(1548-1550).
@Barbaro, Ermolao, fu patriarca di Aquileia,
dal 1616 alla morte (1622), succedendo
al fratello Francesco [vedi].
@Barbaro, Francesco (Venezia 1390-1454),
alternò l’attivista umanistica con quella
politica e diplomatica. Come provveditore
durante l’assedio di Brescia (1438) aveva
saputo infiammare la popolazione a partecipare
alla difesa. Il 16 gennaio 1452 fu
eletto procuratore di S. Marco de citra. Il
suo epistolario è tra i più cospicui dell’epoca.
Sulla Fondamenta San Giovanni Battista
9-10 (Giudecca) una targa in latino ricorda
che nello spazio allora occupato dai
magazzini sorgeva una tempo la dimora
che appartenne prima a Francesco ed Ermolao
Barbaro e poi allo storico ufficiale
della Repubblica Giambattista Nani.
@Barbaro, Francesco (Venezia 16 marzo
1546-Udine 27 aprile 1616), diplomatico e
vescovo, pronipote di Francesco e figlio di
Marcantonio e mecenate del Palladio. Fu
89
ambasciatore alla corte dei Savoia (1578-
1581), poi scelse la carriera ecclesiastica: il
17 ottobre 1585 fu consacrato arcivescovo
titolare di Tiro e in seguito patriarca di A-
quileia (1593-1616). A lui si deve la costruzione
a Udine del Palazzo Patriarcale e del
nuovo Seminario per i chierici. È sepolto
nella Chiesa di S. Antonio Abate (Udine) insieme
al fratello Ermolao che gli succedette
alla guida del patriarcato col nome di
Ermolao II Barbaro.
@Barbaro, Giosafat (Venezia 1413-1494),
viaggiatore, mercante e diplomatico, fu inviato
dalla Repubblica nel 1471 con due
galee armate per soccorrere il re di Persia.
Fu provveditore in Albania, Dalmazia e Polesine,
console alla Tana, savio del Consiglio
e consigliere del doge. Nel 1543 Manuzio
diede alle stampe la sua raccolta di relazioni
intitolata Viaggi fatti da Venetia alla Tana, in
Persia, in India, et in Costantinopoli. È sepolto
nella Chiesa di S. Francesco della Vigna.
@Barbaro, Jacopo, capitano delle galee grosse
nel 1480, morto nel 1511. Riposa nella
Chiesa dei Frari.
@Barbaro, Marcantonio (Venezia 1518-1595),
ambasciatore in Francia (1561-1564), bailo
di Costantinopoli, procuratore di S. Marco
de supra (27 aprile 1572) e negoziatore della
pace con i turchi (1573) che imponeva a Venezia
la perdita di Cipro avvenuta militarmente
nel 1571 malgrado la vittoriosa battaglia
di Lepanto [vedi]. Assieme al fratello
maggiore Daniele decise di ricostruire la
villa di campagna, affidando il progetto ad
Andrea Palladio: sorse così Villa Barbaro a
Maser (Treviso), uno dei maggiori esempi
delle ville venete. Grazie ai due fratelli
Barbaro il Palladio ottenne poi la commissione
per realizzare la Chiesa del Redentore.
Egli fu l’esempio del patrizio modello, che
dedicava tutto se stesso alla Repubblica la
quale a stento gli riconosceva il lusso di
ammalarsi. In 34 anni soltanto una volta il
segretario dello Stato annotò nei suoi registri
l’assenza di Barbaro per malattia:
«grande savio e procuratore, eletto per due
anni riformatore dell’Università di Padova
(1574), nominato per tre anni provveditore
dell’Arsenale (1575), designato come provveditore
generale del Friuli (1583) e incaricato
in questa qualità di organizzare le fortificazioni
della frontiera (1593); poi [...] la
delegazione alla costruzione della tomba
del doge Niccolò Da Ponte (1585) o la missione
di sorvegliare l’edificazione del nuovo
Ponte di Rialto (1587), senza che il patrizio
smettesse [...] di rientrare sei o sette
volte, come savio di terraferma [...] Bisognerebbe
menzionare ben altri incarichi
ancora, da provveditore di viveri nel 1576,
da provveditore all’artiglieria nel 1589, da
provveditore alla moneta nel 1592, da
provveditore alle acque nel 1593, per comprendere
di quale incessante attività sia
fatta una tale esistenza, e quali responsabilità
su di essa» [Diehl].
@Barbaro, Marco (Venezia 1511-1570), storico
e genealogista.
@Barbaro, Nicolò (1420-1494), si trovava a
Costantinopoli con una galea veneziana
nella veste di medico di bordo (1452-1453),
quando i turchi attaccarono la città (1453),
e prese parte attiva alla difesa. Caduta la
città riuscì a fuggire: 4 galee veneziane e
una bizantina, cariche di profughi, del tutto
ignorate dai turchi impegnati nel gigantesco
saccheggio, presero il largo. Di quegli
avvenimenti ci ha lasciato una cronaca dettagliata
scritta in veneziano.
@Barbaro, Paolo (1922), scrittore veneziano,
pseudonimo di Ennio Gallo. Le sue opere
sono state tradotte in diverse lingue.
@Barbaro, Saverio (Venezia 1924), pittore, i
suoi lavori sono caratterizzati da un realismo
grottesco dalla pennellata impetuosa
e sintetica [Cfr. Rombolotto 65].
@Barbarossa, vedi Federico I.
@Barbarossa, Khayr al-Din (1466-luglio 1546)
o difensore della fede, detto
Barbarossa perché in memoria
del fratello maggiore
Aruj, scomparso in
battaglia, s’era fatto tingere
barba e capelli. Conosciuto
anche come Haradin,
Kaireddin e Cair Heddin,
Barbarossa era un
corsaro o pirata a seconda
dei punti di vista, poi diventò
ammiraglio turco.
Fu signore di Algeri e di
90
Tlemcen e acerrimo avversario della Repubblica.
Comandava una flotta di 150 navi,
catturò migliaia e migliaia di prigionieri
tra i quali alcuni membri di antiche famiglie
veneziane.
@Barbera, Alberto, direttore della Mostra
del Cinema (1998-2002).
@Barbera, Arnaldo, capo della mobile veneziana,
recuperò un mese dopo i gioielli rubati
il 23 febbraio 1979 in pieno giorno nella
Chiesa di S. Marco: due rapinatori infransero
la teca in pesante cristallo e strapparono una
preziosa collana e altri gioielli che adornavano
l’immagine della Nicopeia.
@Barberini, famiglia romana ascritta ad
honorem al M.C. nel 1652.
@Barberio Corsetti, Giorgio, direttore della
Biennale dei settori Danza Musica Teatro
per il quadriennio 1997-2002.
@Barbero, Luca Massimo, presidente della
Bevilacqua La Masa (1998-2000), segretario
Barbara Poli.
@Barbeta, o Barbetta, famiglia originaria di
Oderzo, diede antichi tribuni e si estinse con
Lorenzo nel 1363, secondo altri nel 1373.
@Barbiera, Raffaello (Venezia 1851-Milano
1934), giornalista e scrittore, a Venezia dedicò
Volo di memorie veneziane (1934).
@Barbieri, Fabio, 7° direttore del quotidiano
la Nuova Venezia (2000-2005).
@Barbieri, Matteo, cuoco veneziano insigne
al quale Bartolomeo Scappi dedicò (1610)
il suo libro L’arte del cucinare.
@Barbini, Alfredo (Murano 1912-2007), caposcuola
del rinnovamento dell’arte vetraria
del Novecento. Collaborò con lo scultore N.
Martinuzzi e nel 1950 aprì la propria fornace,
la Vetreria Barbini. Fu affiancato dal figlio
Flavio a partire dal 1968.
@Barbini, Flavio (Venezia 1948), maestro vetraio,
figlio di Alfredo.
@Barbini, Francesco (Venezia 1932), maestro
vetraio.
@Barbini, Giovanni, commissario comunale
(1943-1945).
@Barbo, antica famiglia di cui si hanno notizie
fin dal 1036. Presente in M.C. prima
della Serrata (1297) e appartenente alle case
nuove. Si estinse il 22 dicembre 1721 con
Marco. Ebbe diversi uomini illustri, un papa
(Pietro) e 3 procuratori:
@Barbo, Ludovico (Venezia 1382-Treviso
1443), beato, monaco benedettino, fondatore
della Congregazione S. Giustina di Padova
(denominata Congregazione Cassinese
quando nel 1504 anche Montecassino
entrò a farvi parte). Fu superiore nel Convento
di S. Giorgio in Alga, abate dell’Abbazia
di S. Giustina a Padova (dal 1408) e
vescovo di Treviso (1437-1443).
@Barbo, Pantaleone (†1398), detto il Giovane,
nipote dell’omonimo procuratore di
S. Marco, ebbe un’infinità di incarichi: fu
tra l’altro consigliere del doge, ambasciatore
ad Aquileia, Verona e Napoli, podestà
a Treviso, Conegliano, duca a Candia, vice
bailo a Costantinopoli.
@Barbo, Paolo (1416-1462), politico, a lungo
al servizio dello zio materno, papa Eugenio
IV, che gli conferì la contea d’Albe in
Abruzzo. Per la Serenissima negoziò la
Pace di Lodi [vedi].
@Barbo, Pietro, nato a Venezia il 23 febbraio
1417, intraprese la carriera ecclesiastica seguendo
le orme dello zio materno, il papa
Eugenio IV (1431-1447). Divenne cardinale
nel 1440, fu vescovo di Vicenza (dal 1451) e
poi di Padova (9 marzo 1459-29 marzo
1460) e infine anche lui, come lo zio, venne
eletto papa, assumendo il nome di Paolo II
(30 agosto 1464). Morì il 16 luglio 1471 e fu
sepolto nelle Grotte Vaticane nella Basilica
di S. Pietro. Una lapide, fatta murare nel 5°
centenario della morte sul prospetto acqueo
di una casa al Ponte de la Pietà (Castello),
lo ricorda così:
Barbo aveva una particolare filosofia politica
che tendeva a lasciare il popolo nell’ignoranza:
«Se li trasformiamo tutti in dotti, nessuno
avrà più voglia di lavorare, tutti avranno la
presunzione di voler comandare». In com-
91
penso, spese molti soldi per fare restaurare
importanti monumenti romani come gli archi
trionfali di Tito e di Settimio Severo o la
statua di Marco Aurelio. Paolo II fu descritto
dai contemporanei come «un collezionista di
statue, gioielli e bei giovani» con riferimento
alla sua presunta omosessualità, che secondo
alcuni gli procurò un infarto cardiaco mentre
intratteneva un rapporto anale con uno dei
suoi ragazzi prediletti.
@Barbolano, o Barbolani, famiglia proveniente
dall’Istria, indicata da alcuni come dello
stesso sangue dell’estinta famiglia dei Centranico
[vedi], produsse antichi tribuni e un
patriarca (Vitale). Si estinse nel 1375 [Bettinelli
s.v. Barbolano].
@Barbolano, Vitale, 19° patriarca di Grado
con giurisdizione su Venezia (963-967).
@Barbon, o Barboni, famiglia che sedeva in
M.C. nel 1797. Non si sa quando vi entrò.
@Barboniani, famiglia originaria di Trieste, si
estinse nel 1375 [Bettinelli s.v. Barboniani].
@Barbotta, barca pontata per la navigazione
interna e specialmente fluviale, ricordata
dal Sanudo nei suoi Diari alla data del 20
agosto 1509. Bastimento simile a botti coperte
di ferro, in modo da non essere offeso
dai proiettili e dal fuoco nemico.
@Barbuora, Alessandro, partecipò alla Congiura
di Marin Bocconio [vedi] e fu giustiziato.
@Barcarol, Bruno (Berlino 1911-Venezia 1967),
direttore di fotografia.
@Barche falcate, grosse imbarcazioni con
rostri alle due estremità apparse nel 15° sec.
@Barche veneziane, vedi Imbarcazioni.
@Barcheta a coa de gambaro, particolare gondola
con asta di prua distesa in avanti e falche
svasate all’infuori. Al posto del ferro
aveva un ricciolo arrotolato verso il basso.
Ne esiste un solo esemplare al Museo Storico
Navale di Venezia.
@Barcheta a massoche, così chiamata per la
forma delle sue estremità, variante scomparsa
della gondola classica di cui esiste un unico
esemplare conservato al Museo Storico
Navale di Venezia. Meno slanciata e meno
asimmetrica del modello più conosciuto, era
adibita al trasporto passeggeri per i collegamenti
interlagunari, e anche per i servizi postali,
ospedalieri, funebri, carcerari.
@Barcheta da fresco, vedi Barcheta a massoche.
@Barcheta da parada, vedi Barcheta a massoche.
@Barchino, barchetta per la caccia in palude.
@Bardella, Mario (Venezia 1926), attore.
@Bardella, Reno (Murano 1952), maestro vetraio.
@Bardi, Francesco, lapicida veneziano attivo
nella seconda metà del Trecento.
@Bardi, Girolamo (1603-1675), letterato fiorentino
e monaco camaldolese. Preparò con
Francesco Sansovino lo schema compositivo
per la decorazione pittorica delle pareti
della Sala del M.C. come si evince dalla
pubblicazione Dichiaratione di tutte le istorie,
che si contengono nei quadri posti nuovamente
nelle sale dello Scrutinio, & del Gran
Consiglio, del Palagio Ducale ... nella quale si
ha piena intelligenza delle più segnalate vittorie
... Venezia, Felice Valgrisio, 1587.
@Bardonizi, o Bardonici, provenienti dall’Istria
«vennero a Buran, d’indi in Venezia,
dove fino dall’anno 806 furono del Consiglio,
ove rimasero al serrar di quello. Si
estinse con Marco nel 1343» [Bettinelli s.v.
Bardonici].
@Barello, Davide, vedi Marinovich.
@Barena, isolotto limoso di forma tabulare coperto
di vegetazione alofila, cioè amante del
sale, invaso dall’acqua sotto l’onda montante
della marea nei mesi autunnali. Le barene
si sono formate con i sedimenti dei fiumi e
del mare. Vedi anche Velma.
@Baretti, Giuseppe (Torino 1719-Londra 1789),
avviò a Venezia nel 1763, con lo pseudonimo
di Aristarco Scannabue la pubblicazione
del quindicinale La Frusta letteraria che si
schierava contro la stucchevole poesia bucolica,
l’erudizione accademica e il bigottismo
religioso. Fu proibita dal governo veneziano
nel 1765 per gli attacchi al padre
Appiano Buonafede (1716-1793). In omaggio
a questo straordinario polemista, scrittore
di vaglia, grande narratore di viaggi e
magnifico testimone dei suoi tempi, Piero
Gobetti chiamò la sua rivista di critica letteraria,
fondata nel 1924, Il Baretti.
@Barezzo, Barezzi, operò a Venezia nel 17°
92
sec. Le sue edizioni, soprattutto testi storici,
si fecero apprezzare per la buona qualità
della carta.
@Barina, Antonella (Mestre, Venezia 1954)
giornalista Ansa e poetessa.
@Barisachi, famiglia originaria di Treviso.
Ebbe uomini sapienti e letterati. Fu ammessa
al M.C. con Raffaello nel 1381. Estinta
dal 1421 [Bettinelli s.v. Barisachi].
@Barisan, o Barizani, famiglia proveniente
dalla Siria dopo la caduta di Acri (1291) e
assunta al patriziato nel 1296. Secondo altri
nel 1310 o 1317. Si estinse con Alessandro
nel 1421. Un’altra famiglia con lo stesso
nome risulta ammessa al M.C. dopo la
guerra di Chioggia (1379-1381) nella persona
di Raffaello, oriundo di Candia, il quale
morì nel 1426 senza eredi.
@Barnaba apostolo, santo, viaggiatore e predicatore,
forse lapidato a Salamina da alcuni
giudei. Venerato come santo dalla chiesa
cattolica e da quella ortodossa è considerato
il primo vescovo di Milano. La sua vita,
infatti, come quella di moltissimi santi dei
primi secoli, è un misto di realtà e leggenda.
Secondo gli Atti degli Apostoli, il suo nome
era Giuseppe di Cipro, un giudeo educato
in una famiglia levitica. Dopo essersi convertito
al Cristianesimo vendette tutti i suoi
averi e consegnò il ricavato agli apostoli,
che gli dettero il soprannome di Barnaba,
cioè figlio della consolazione o figlio dell’esortazione.
AVenezia nel 1275 s’inaugurò la tradizione
che ogni anno, nel giorno di san
Barnaba (11 giugno), il doge era tenuto a regalare
a tutti i patrizi che votavano in M.C.
cinque anatre selvatiche. In seguito le anatre
si ridussero a due, ma poi, diventando
sempre più difficile trovarne in così gran
numero, si pensò di convertire il dono in
oselle.
@Barnaboti, patrizi poveri o decaduti, abitanti
nella zona di S. Banarba (Dorsoduro),
dove gli alloggi costavano poco ed erano
messi a loro disposizione dalla Repubblica.
Il termine barnaboto divenne dunque sinonimo
di povero e quindi una parola insultante
così che alla metà del Settecento ben pochi
erano i nobili che abitavano nelle case di
S. Barnaba. I barnaboti ricevevano dal M.C.
le cariche minori, che peraltro erano remunerate:
servivano nei rettorati minori, nella
flotta e negli uffici periferici.
@Barocco, stile usato nelle antiche dimore veneziane
che si affermò tra Seicento e Settecento.
Esso si sostituì al precedente stile del
Rinascimento [vedi] e si contrappose, rispetto
al precedente, caratterizzato dalla sobrietà
delle linee, per una sovrabbondanza spesso
eccessiva, come si può vedere nella massiccia
facciata della Chiesa di S. Moisè, ultimata
nel 1668 da Alessandro Tremignon. I palazzi
barocchi sono grandiosi, retorici, spettacolari
e propongono uno sfarzo esagerato
di elementi decorativi: alla semplicità si sostituì
la complessità, all’essenzialità la sovrabbondanza.
Lo stile barocco prese forma
a Venezia nel 1582, quando Alessandro
Vittoria avviò la costruzione di Palazzo
Balbi: cornici lavorate, timpani spezzati,
motivi ornamentali. Il protagonista dell’architettura
barocca a Venezia fu poi Baldassarre
Longhena, che iniziò (1631) la costruzione
della Chiesa di S.M. della Salute. La
facciata di impostazione classica è movimentata
dalle decorazioni e da numerose
statue, poste anche sopra le raffinate volute
a spirale che circondano l’altissima cupola
maggiore. Longhena progettò in seguito
Ca’ Pesaro e Ca’ Rezzonico (in cui si
ritrovano l’abbondanza di decorazioni scultoree
e l’uso del chiaroscuro) e la Chiesa dei
Scalzi (poi realizzata da Giuseppe Sardi).
Sono ispirate al Longhena anche le due
facciate più antiche di Palazzo Labia, e alla
sua scuola appartennero anche Domenico
Rossi, autore della facciata della Chiesa di
S. Stae (1710) e poi di Ca’ Corner della Regina,
e Giorgio Massari che progettò Palazzo
Grassi, la facciata della Scuola della
Carità (poi Gallerie dell’Accademia) e sopraelevò
Ca’ Rezzonico.
@Baron Corvo, vedi Rolfe Frederick William.
@Baroni, famiglia proveniente dall’Istria,
nota fin dal 1122. Si estinse nel 1375 [Bettinelli
s.v. Baroni].
@Baroni, Guido, 10° direttore del Gazzettino
(24.10.1943-27.4.1945). Condirettore Armando
Gavagnin.
@Baronie, prepotenze fatte dagli sbirri al
servizio di nobili.
@Barovier, o Barovieri, famiglia di vetrai di
93
origini trevigiane che s’insediò a Murano
con Jacobello (nato attorno al 1295) e nel
1424 s’impose con Angelo (il più famoso) e
quindi con Giovanni, Maria e Marino. Barovier
deriva da berroviere, l’armigero a guardia
del capitano del popolo. Il primo rappresentante
conosciuto della famiglia fu Jacobello
(nato attorno al 1295), i cui figli Antonio
e Bartolomeo sono indicati in documenti
del 1348 come fiolari, ossia vetrai. Un
figlio di Bartolomeo, Jacopo, ricordato come
maestro vetraio e padrone di fornace, fu il
padre di Angelo, che in sé riunì le caratteristiche
dell’artigiano, dello sperimentatore e
dell’artista. Uno degli oggetti più straordinari
creati dalla famiglia è la Coppa Nuziale
chiamata anche Coppa Barovier della seconda
metà del Quattrocento e custodita presso il
Museo dell’arte vetraria di Murano.
@Barovier, Alberto (Murano 1936-2006),
maestro vetraio, negli anni Ottanta aprì lo
Studio 86 a Murano.
@Barovier, Angelo (1405-1480), maestro vetraio,
artista e scienziato, un vero uomo del
Rinascimento, il rappresentante più noto e
più celebre della famiglia Barovier. Intorno
al 1455 ricevette dalla Repubblica il privilegio
(o brevetto industriale) di fabbricare
un vetro terso e trasparente, lucente e pulito
che fu chiamato vetro cristallino o cristallo
veneziano. Ad Angelo fu attribuita
un’altra invenzione, la pasta vitrea variegata
detta calcedonio. Un documento del
19 ottobre 1459 lo descrive come «prestantissimo
nell’arte vitrea». Nel 1455 Angelo
si recò a Milano, alla corte del duca Francesco
Sforza, assieme al figlio Marino, mentre
la figlia Maria è riconosciuta dalla Repubblica
per la mirabile maestria con cui
eseguiva i propri lavori in vetro. Angelo è
sepolto a Murano nella Chiesa di S. Stefano.
@Barovier, Benvenuto (Murano 1855-1932),
maestro vetraio, diventò col nipote Giuseppe
contitolare della Salviati Antonio (1884),
trasformata nel 1896 in Artisti Barovier.
@Barovier, Ercole, fondò all’inizio del Novecento
la Vetreria Artistica Barovier & C.
che a metà del secolo si fonderà con quella
di Toso creando la Vetreria Artistica Barovier
e Toso [vedi].
@Barovier, Giuseppe (Murano 1842-ca 1930),
maestro vetraio, nel 1884 diventò con lo
zio Benvenuto contitolare della Salviati
dott. Antonio. Si ritirò dall’attività sul finire
degli anni Venti.
@Barovier, Maria, figlia di Angelo, avviò nel
1482, nella sua fornace di Murano, gestita
con il fratello Giovanni, la produzione delle
perle rosette [vedi].
@Barovier e Toso, Vetreria Artistica, nata verso
la metà del Novecento a Palazzo Contarini
(Murano) dalla fusione di due imprese
appartenenti a due diverse famiglie vetrarie
muranesi, Barovier e Toso, rispettivamente
titolari della Vetreria Artistica Barovier
& C. (fondata agli inizi del Novecento
da Ercole Barovier) e della Vetreria Toso.
@Baroxo, famiglia di lapicidi veneziani. Andrea,
padre di Gerolamo e Francesco, operò
a Venezia con i Dalle Masegne tra il
1378 e il 1409.
@Barozzi, o Barocci, famiglia tribunizia proveniente
da Padova e passata da Torcello
prima di insediarsi a Venezia. Apparteneva
alle case vecchie dette apostoliche per
aver partecipato all’elezione del primo doge.
Ebbe vari illustri personaggi civili, come
il matematico Francesco, e un procuratore
di S. Marco, Benetto o Benedetto, eletto
il 18 giugno 1079. Ebbe anche diversi
ecclesiastici (Angelo, Giovanni, Pietro).
Nel 1207 i Barozzi s’insediarono con Giacomo
a Santorini [vedi]. Presente in M.C.
anche dopo la Serrata (1297), la famiglia fu
coinvolta nella Congiura Querini-Tiepolo
[vedi]. Ancora presente in M.C. nel 1797.
Esiste. La toponomastica la ricorda in diversi
toponimi nel sestiere di S. Marco:
Calle/Corte/ Campiello/Sotoportego Barozzi.
@Barozzi, Andrea, nel 1264 al comando di
una flotta forte di 55 galee espugnò Acri in
Siria, combattendo contro i genovesi.
94
@Barozzi, Angelo, 6° patriarca di Grado residente
a Venezia (1207-1238).
@Barozzi, Dino, barone antiquario con il
pallino di mobili medievali, nel 1919
acquistò il Palazzo Soranzo Vanaxel e nel
1950 lo vendette alla famiglia Marsoni.
@Barozzi, Francesco (Candia 9 agosto 1537-
Venezia 23 novembre 1604), scienziato cretese
e suddito veneziano studiò a Padova e
in seguito si stabilì in laguna. Per le sue ricerche
sull’esoterismo venne una prima
volta processato dal Tribunale dell’Inquisizione
(1583), quindi nel 1587 condannato
a una multa salata per stregoneria: fu ritenuto
colpevole di aver provocato, stando a
Venezia, una tempesta a Creta. Il suo lavoro
matematico più importante è Quel mirabile
problema geometrico (1586) in cui si tratta
principalmente degli asintoti, cioè le due
rette tangenti all’infinito dell’iperbole.
@Barozzi, Giacomo, impiccato nel 1328 con
il fratello Marino e il compagno Jacopo Querini
per aver preso parte alla Congiura Querini-Tiepolo
[vedi] contro la Repubblica.
@Barozzi, Giovanni, vescovo di Bergamo e 5°
patriarca di Venezia (1465-1466). Nel 1466
annesse la diocesi di Jesolo al patriarcato.
@Barozzi, Jacopo, dopo il sacco di Costantinopoli
(1204) conquistò Santorini e Thirasia
(1207), dando vita ad una dinastia che
governò quelle isole sino alla metà del Trecento.
Tra il 1244 e il 1245 fu duca di Candia.
@Barozzi, Marino, vedi Barozzi Giacomo.
@Barozzi, Nicolò (Venezia 1825-14 gennaio
1906), ricordato da un busto in marmo sormontante
una colonnina (sulle scale di accesso
della Biblioteca del Museo Correr)
che reca la seguente iscrizione: «A Nicolò
Barozzi, patrizio veneto nelle avite storie
versatissimo dei gloriosi ricordi custode
tenace per molti lustri conservatore del
civico museo direttore delle Regie Gallerie
del Palazzo Ducale del Museo Archeologico
ammiratori e amici posero».
@Barozzi, Pietro (Venezia 1441-Padova 1507),
umanista e vescovo, prima di Belluno (4 settembre
1471-24 giugno 1487) e poi di Padova
(24 giugno 1487-10 gennaio 1507). Nel
1480 scrisse il De modo bene moriendi, un trattato
che illustra al cristiano il giusto modo
di porsi in relazione con la morte.
@Barras, Paul François (1755-1829), politico
francese e principale leader del Direttorio.
Governò la Francia nel periodo 1795-1799
e fu capace di qualsiasi compromesso. Il
22 aprile 1797 fu avvicinato dal rappresentante
diplomatico di Venezia (il nobile a
Parigi), al quale promise, dietro compenso,
di far rispettare l’indipendenza veneta. Incassò
e non mosse un dito.
@Barrès, Maurice (1862-1923), scrittore, giornalista
e politico francese, scrisse Amori et
dolori sacrum con un capitolo che introduce
il mito della morte a Venezia: le zone periferiche
e le isole di S. Michele, Murano, Burano
e Torcello sono per lui i luoghi desolati
della nostalgia, dove la bellezza languisce
sempre più di fronte allo spettro minaccioso
della morte. Barrès fu uno dei
tanti che si schierarono subito contro la ricostruzione
del Campanile di S. Marco, sostenendo
che il crollo (avvenuto nel 1902)
era la prova schiacciante della sua convinzione
su Venezia: «désespoir d’une beauté
qui s’en va vers la mort». La mitologia della
morte raggiunse l’apice nel racconto di
Thomas Mann intitolato Der Tod in Venedig
(Morte a Venezia, 1912), diventato un film
di Luchino Visconti nel 1971.
@Barthel, Melchiorre (1625-1672), scultore
tedesco operò anche a Venezia. Suo è il monumento
nella Chiesa di S. Giovanni e Paolo
in memoria del pittore dilettante Melchiorre
Lanza. Operò anche ai Frari.
@Bartolo, Nanni di, detto il Rosso, scultore
fiorentino, fu allievo di Donatello, attivo
tra il 1419 e il 1451. Dal 1424 al 1435 è documentato
un suo soggiorno in Veneto, in
particolare a Venezia, dove lavorò per la
decorazione della Chiesa di S. Marco o forse
del Palazzo Ducale.
@Bartolomeo di Domenico, vedi Domenico
Veneziano.
@Bartolomeo, Maestro, detto Tesenato, attivo
nella prima metà del 15° sec., operò tra
l’altro nella Chiesa di S. Elena.
@Bartolotti, Pietro, orafo, restaurò la cornice
della Nicopeia nel 1672.
@Bartolozzi, Francesco (Firenze 1728-Lisbona
1815), disegnatore e incisore, per perfezionarsi
si trasferì a Venezia dove lavorò,
dal 1748 al 1754, nella prestigiosa bottega
95
di Joseph Wagner. Qui incise ad acquaforte
alcuni paesaggi tratti dai lavori di Marco
Ricci e di Francesco Zuccarelli. Alcune di
quelle stampe pubblicate a Milano e a Firenze
divennero subito celebri. Dopo un
lungo soggiorno a Roma ritornò a Venezia
nel 1760 riprendendo la collaborazione con
Wagner, ma si dedicò anche alla produzione
di incisioni proprie come la serie dedicata
al Guercino. Lavorò anche per la tipografia
Albrizzi e fu qui che insieme a Giovanni
Battista Piazzetta e Felicita Sartori
illustrò il famoso Tasso del Piazzetta.
@Baruzzo, Andrea, scultore fonditore, più
noto come Andrea Bresciano perché nato a
Sabbio Chiese, presso Brescia. Operò per
qualche tempo a Venezia e poi si trasferì a
Roma, dove morì (1569).
@Barza, barce o barca, bastimento di 300 e più
tonnellate, con tre alberi a vela latina, o tre
alberi a pioppo (di un solo fusto con tre e più
ordini di verghe e di vele) usato nel traffico
di media grandezza, ma anche in guerra,
più propriamente però atto alla difesa stazionaria.
Se ne ha notizia dal 1498 e si sa che
durante la guerra contro la Lega di Cambrai
alcune di queste barze stavano a presidio
lungo la spiaggia del Lido.
@Barzaghi, Francesco (1839-1892), scultore
milanese, autore del Monumento a Niccolò
Tommaseo [vedi].
@Barzizza, o Barziza, famiglia di origine bergamasca,
assunta al patriziato per soldo il 14
marzo 1694 durante la guerra di Morea (1684-
1699). Presente in M.C. nel 1797. Estinta.
@Barzizza, Alvise, patrizio, alla Giudecca sfidò
a duello, per questione di giuoco (22 gennaio
1739) Emilio Arnaldi, ferendolo leggermente.
Il duello in sé destò molto scalpore,
essendo uno dei pochi avvenuti in città: Arnaldi
venne assolto, ma Barzizza e il padrino
della contesa furono condannati al bando.
@Barzizza, Gasparino, studioso, nacque probabilmente
a Bergamo nel 1360 e morì a
Pavia nel 1431. Insegnò a Venezia e a Padova,
dove ebbe la cattedra di retorica e filosofia
morale. Presente nel Panteon Veneto con
un busto dello scultore Domenico Passerini.
@Barzotto, naviglio molto più forte delle barche
falcate. Ne esistevano di diversa grandezza:
nel 1499 erano di 200 botti (100 tonnellate).
Un decreto del 14 marzo 1520 ordina
che un barzotto sia fatto diventare nave e
il 30 ottobre 1529 un certo Lunardo Brexan
costruì un bellissimo barzotto di 1.200 botti.
@Bas, Giulio (Venezia 21 aprile 1874-Vobbia,
Genova 27 agosto 1929), compositore romantico
e organista. Studiò con Giovanni
Tebaldini a S. Marco e con Marco Enrico
Bossi al Liceo Musicale. Completò i suoi
studi con Joseph Rheinberger a Monaco di
Baviera. Dal 1901 fu secondo organista a S.
Marco. Dal 1912 alla morte fu insegnante
al Conservatorio Benedetto Marcello.
@Basadello, famiglia originaria di Altino,
produsse antichi tribuni e si estinse con
Carlo nel 1320 [Bettinelli s.v. Basadello].
@Basadonna, famiglia di Muggia (presso
Trieste), altri dicono proveniente dalla distrutta
Altino [Bettinelli s.v. Basadonna], fu
assunta al patriziato dopo la Congiura Querini-Tiepolo
[vedi]. Presente in M.C. nel
1797. Estinta. Ebbe senatori, elettori di dogi,
un cardinale e 2 procuratori:
@Basadonna, Lucrezia (†1714), moglie del
procuratore per soldo Gerolamo Mocenigo
(10 febbraio 1691 m.v.), la più nota bellezza
dei salotti dell'epoca. Il poeta B. Dotti [vedi]
divenne suo cavalier servente e le dedicò
diverse satire. Fu immortalata da R.
Carriera come la Mocenigo dalle perle.
@Basaglia, Franco (Venezia 11 marzo 1924-
29 agosto 1980), artefice della legge di riforma
psichiatrica n. 180 del 1978 che decretò
la chiusura dei manicomi e i malati
furono trasferiti alle loro famiglie. Con la
moglie Franca Ongaro scrisse alcune opere
sulla psichiatria suggerite dall’esperienza
di dirigente dell’Ospedale psichiatrico di
Gorizia, poi di Parma (dal 1969) e infine di
Trieste. Basaglia aveva avviato nel 1962, insieme
ad Antonio Slavich, la prima esperienza
anti-istituzionale nell’ambito della
cura dei malati di mente: eliminò tutti i tipi
di contenzione fisica e le terapie elettroconvulsivanti
(elettroshock), furono aperti
i cancelli dei reparti e istituiti rapporti
umani rinnovati tra gli stessi malati e il
personale. Arrivò così alla convinzione che
i manicomi dovevano essere chiusi e al suo
posto costruita una rete di servizi esterni
per provvedere all’assistenza delle persone
affette da disturbi mentali. La legge passò,
ma le strutture non furono create gettando
nella disperazione migliaia di famiglie che
dovevano provvedere da sole o quasi. Per
effetto di tale legge la struttura manicomiale
dell’Isola di S. Servolo, attiva dal 26 ottobre
1725, fu dismessa come ricovero ospedaliero
e al suo posto sorsero (1979) la Fondazione
S. Servolo e l’Irsesc (Istituto per le ricerche
e gli studi sull’emarginazione sociale
e culturale) con l’intento di «custodire,
riordinare e salvaguardare i documenti e
gli atti che formavano la storia del manicomio,
poi ospedale psichiatrico [...] per renderne
possibile la divulgazione e lo studio».
Infine, nel 2006 fu organizzato il Museo
del Manicomio di San Servolo.
@Basaglia, Vittorio (Venezia 1936-2005), pittore.
Le sue composizioni post-cubiste appaiono
tormentate da argomentazioni di carattere
politico-sociale o di drammatico disagio
esistenziale [Cfr. Rombolotto 67].
@Basaiti, Marco (Venezia 1470-1530), pittore,
educato nell’ambiente di Alvise Vivarini, assimilò
i modi della pittura di Antonello da
Messina e di Giovanni Bellini, accostandosi
solo in parte a quella di Giorgione.
@Basaldella, Afro, vedi Afro.
@Bascio, Matteo, vedi Matteo da Bascio.
@Baseggia, Valle, località che si trova di
fronte al Cavallino.
@Baseggio (Basegio), già Mastalizi, famiglia
le cui origini si confondono con quelle della
Repubblica, appartenente alle case vecchie
dette apostoliche per aver partecipato
all’elezione del primo doge. Ebbe tribuni a
Torcello, Malamocco ed altre isole, un procuratore
di S. Marco (Zuane Basegio, eletto
il 10 aprile 1205. Presente in M.C. nel 1797.
Estinta. È ricordata da alcuni toponimi nel
sestiere di Dorsoduro: Campo/Fondamenta/
Salizada Basegio.
@Baseggio, Cesco, nato a Treviso il 13 aprile
1897 da genitori veneziani, ma vissuto sempre
a Venezia. Morì a Catania il 24 gennaio
1971. Fu un grande attore teatrale, particolarmente
adatto a interpretare le commedie
di Carlo Goldoni, alcune delle quali presentate
in televisione negli anni Sessanta
del Novecento (Sior Todero brontolon, Le Baruffe
chiozzotte, I rusteghi, Il campiello, La bottega
del caffè). Danilo Reato ha scritto la sua
biografia in Distefano e Pietragnoli, vol. 7.
Sulla Fondamenta de Borgo 1131 (Dorsoduro)
una targa fatta murare dal Comune
lo ricorda così:
@Basegio, Maria, dogaressa, prima moglie
del doge Pietro Ziani (1205-1229), nota per la
sua bellezza, figlia di Pietro, procuratore di
S. Marco. Morì intorno al 1209, senza generare
figli, dicono alcuni, ma secondo altri
ebbe un figlio di nome Giorgio, sbranato dai
cani nell’orto del Monastero di S. Giorgio
Maggiore. Il doge, pieno di dolore e d’ira, fece
bruciare il monastero con dentro i monaci
stessi, ma pentitosi lo rifabbricò, fornendolo
riccamente di rendite. La dogaressa, donna
d’affari, si dedicò alla mercatura e alla compravendita
di beni immobiliari al punto che
la famiglia arrivò a possedere un patrimonio
smisurato, comprendente in alcune zone la
proprietà di intere calli.
@Basegio (Baseio), Pietro, proto di Palazzo
Ducale dal 1340 al 1345. Indicò lui stesso
come suo successore Filippo Calendario. Si
crede che i due siano stati gli architetti di
Palazzo Ducale.
@Baseio, Andrea, patrizio, combatté e vinse
per la Repubblica la guerra di Capodistria
nel 1276.
@Baseio, Giovanni, patrizio, comandò la
squadra veneta che nel 1292 sloggiò i pisani
da Pola e liberò il Golfo di Venezia della
loro presenza.
@Basileus, imperatore di Costantinopoli.
@Basilica, indica un edificio pubblico utilizzato
anticamente come luogo di riunioni
pubbliche e di amministrazione della giustizia.
Dal 4° sec. le basiliche furono riadattate
come luoghi di culto cristiano.
@Basilio di Cesarea, santo (329-1° gennaio
379), vescovo greco, venerato come santo
96
97
dalla Chiesa. Una sua reliquia (la mano destra)
venne portata a Venezia nel 1577 e fu
collocata nella Chiesa di S. Giorgio dei Greci
(Castello).
@Basilio Picca, domenicano napoletano, morì
a Venezia nel 1664.
@Basilio I, detto il Macedone (867-886), il
basileus che nell’anno 840 cercò invano di
riunificare la Dalmazia entro i confini imperiali
bizantini.
@Basilio II, il basileus che nell’anno 992 ringraziò
e ricompensò i veneziani per averlo
aiutato a più riprese con la loro flotta a difendere
i possessi bizantini nell’Italia meridionale
contro i saraceni. Concesse alla
Repubblica una bolla d’oro, altrimenti detta
crisobolla (o crisobolo).
@Basilisco, un nuovo tipo di cannone mobile
di grosso calibro, lungo più di 6 metri e
capace di sparare palle di ferro da 45 chili
usato per la prima volta dalla Repubblica
nell’assedio di Cefalonia (1501). Con l’uso
di questa nuova arma nacque a Venezia il
corpo dei Bombardieri.
@Bassano, città già abitata in epoca preistorica,
era diventata romana e poi era passata
sotto Vicenza (1175), conservando la
propria autonomia. Nel 1236 Ezzelino, diventato
signore del vicentino, aveva posto
qui la propria capitale. Cacciati gli Ezzelini
nel 1259 la città era tornata libera, poi si era
data (1268) a Padova. Nel 1320 era stata
presa dagli Scaligeri, nel 1338 dai Carraresi
e nel 1388 dai Visconti, dai quali appunto
passò nel 1404 alla Repubblica.
@Bassano, soprannome dato alla famiglia da
Ponte comprendente diversi celebri pittori.
Il capostipite fu Francesco il Vecchio (notizie
1501-1540); a lui seguirono il figlio
Jacopo [vedi] e quattro nipoti.
@Bassano, Francesco, detto il Giovane (Bassano
ca 1549-Venezia 1592), per distinguerlo
dal nonno, il padre di Jacopo.
@Bassano, Gerolamo (Bassano 1566-Venezia
1621), pittore, figlio di Jacopo.
@Bassano (Bassani), Giovanni (Venezia ca
1558-1617), autore di numerose composizioni
organistiche, vocali e strumentali.
@Bassano, Jacopo (Bassano 1510-13 febbraio
1592), figlio di Francesco e suo primo allievo,
si formò a Venezia nella bottega di Bonifacio
de’ Pitati. Fu il maggiore della sua dinastia.
Nutrì meditate riserve nei confronti
della ‘grande’ pittura veneziana, prediligendo
al tipico tonalismo, sia esso squillante o
morbido, un repertorio cromatico mantenuto
su fredde variazioni timbriche, e alle tematiche
inneggianti fasti o glorie cittadine,
oppose l’antiretorica dei fatti quotidiani e lo
schietto realismo dei suoi rustici personaggi
[Rombolotto 31]. Ebbe otto figli. Di questi
soltanto quattro seguirono le orme paterne e
diventarono pittori: Francesco detto il Giovane,
Giambattista, Leandro e Girolamo.
@Bassano, Leandro (Bassano 1557-Venezia
1622), pittore, figlio di Jacopo, si stabilì a
Venezia già dal 1577. Collaborò molto col
padre. Eseguì il ritratto del doge Marino
Grimani (1595-1605) e per ricompensa fu
nominato cavaliere di S. Marco. Leandro fu
anche l’autore del ritratto della dogaressa
Morosina Morosini [vedi].
@Bassi, Elena (Mantova 26 dicembre 1911-
Venezia 1° agosto 2000), portata a Venezia
che aveva 4 anni vi rimase per tutta la vita,
imponendosi come una delle personalità
di maggior spicco della seconda metà del
Novecento. Simpatizzante socialista partecipò
alla Resistenza veneziana fra i volontari
della libertà. Aderì poi al Psiup.
Storica dell’Arte fu la prima ad eseguire la
catalogazione di tutte le opere di Canova.
Diresse il Liceo Artistico e l’ABA e fu presidente
dell’Università Popolare per molti
anni. Letizia Lanza ha scritto la sua biografia
in Distefano e Pietragnoli, vol. 7.
@Bassi, Ugo (Cento 1801-Bologna 1849), sacerdote
di idee liberali, ferito a Treviso il 12
maggio 1848 fu portato a Venezia e qui, dopo
la sua guarigione, combatté per la rivoluzione
veneziana del 1848-1849. Fucilato
dagli austriaci a Bologna, senza nessun processo,
l’8 agosto 1849.
@Bastarda, una galea alta, tonda, larga di
poppa, cioè più nave che galea tradizionale.
Le galee capitane erano per lo più di
questa forma.
@Bastazi, facchini. La parola deriva da basto,
cioè peso.
@Bastian de Muran, indoratore del 16° sec.
@Bastiani, Lazzaro (Venezia 1430-1512), o
Sebastiani, pittore formatosi prima con Bartolomeo
Vivarini, poi seguì Gentile Bellini.
Lavorò tra l’altro per la Chiesa di S. Samuele
e per la Scuola Grande di S. Marco.
@Bastiani, Vincenzo (†18 marzo 1512), musicista,
forse parente di Lazzaro.
@Bastimento, nome generico di galleggianti
grandi e piccoli, pontati, destinati alla navigazione
mediante le vele o sistemi meccanici
di propulsione. Si possono distinguere:
a) bastimenti italiani esistenti nel Medio
Evo: barca, bertone, brigantino, caracca, caravella,
cocca, feluca, fregata, fusta, galea,
galeazza, galeone, galeotta, germa, grippo,
marano, nave, palandaria, petacchio, saettia,
usciere;
b) bastimenti italiani successivi al Medio
Evo: brigantino, fregata, goletta, vascello;
c) bastimenti da remo: battello, caicco,
fusta, lancia, palischermo, saettia, schifo;
d) bastimenti di nome straniero: caramussali
(nave mercantile turca), maona, marcigliana,
scialuppa.
@Bastion, o Bastioni, rivendita appaltata dalla
Repubblica dove si vendeva vino al minuto,
per lo più ceduto a credito contro rilascio
di pegno; ma anche ritrovo popolare al
pari dei Magazzeni o Malvasie.
@Batacchi, Franco (Treviso 1944), pittore e
critico, con studio a Venezia. Fondò diversi
giornali tra cui il periodico Venezia7. In pittura
le sue ‘griglie modulate’ sono disciplinate
da un razionale ma non intransigente
geometrismo, ancor più mitigato dall’esplicazione
di una sintassi pittorica fondata su
effetti di trasparenza, addensamenti materici,
impasti di grana morbida, intersecazione
di linee molteplici [Cfr. Rombolotto 69].
@Batela buranela, barca da carico veneziana
per il trasporto di materiali edili con la
poppa a specchio e l’asta di prua curva e
distesa in avanti come quella del Topo. Deriva
dall’antica Batela a coa de gambaro.
@Battagia, o Battaja, ma anche Battaglia, famiglia
proveniente da Cotignola (Ravenna),
assunta al patriziato ad honorem il 13 ottobre
1500 con Ludovico Battaglia [vedi]. Presente
in M.C. nel 1797. Estinta. Lo storico Chojnacki
scrive che la famiglia Battaglia era diventata
nobile sul finire del Trecento.
@Battagia, Francesco, nominato provveditore
straordinario in terraferma il 2 ottobre 1796 e
poi sollevato dall’incarico e promosso avogador
de Comun, per essere quindi incaricato
dal doge di trattare con il segretario
francese Villetard [vedi] sulla trasformazione
della Serenissima da repubblica aristocratica
a repubblica democratica. Fu anche
uno dei componenti della Consulta che si
riunì per la prima volta la sera del 30 aprile
1797 nelle camere del doge sotto l’incalzare
delle richieste di Bonaparte.
@Battaglia, Dino (Venezia 1º agosto 1923-
Milano 4 ottobre 1983), iniziò la sua carriera
di disegnatore nell’immediato dopoguerra
(1945) dando vita alla scuola veneziana
del fumetto con la pubblicazione dell’Asso
di Picche. In seguito lavorò con i più
importanti editori imponendosi come uno
dei grandi fumettari italiani.
@Battaglia, Ludovico (†1535), fedele condottiero
della Repubblica dal 1499, nel 1500 fu
aggregato ad honorem al M.C. e dopo una
vita al servizio di Venezia fu nominato governatore
di Cipro (1533).
98
@Le
@battaglie
@della
@Repubblica
100
@Agnadello, Battaglia di Agnadello, contro la
Lega di Cambrai [vedi], combattuta il 4 maggio
1509 presso Agnadello nel circondario di
Crema. È detta anche battaglia di Vailate o
battaglia della Ghiaradadda, possedimenti
veneziani dal 1440 come risulta da un documento
del 1449. Il re di Francia Luigi XII,
radunato un esercito di 37mila uomini (15
mila cavalieri, 14mila fanti francesi, 8mila
fanti svizzeri), lascia Milano (15 aprile) e attraversa
l’Adda (9 maggio) su due ponti di
battelli a Cassano d’Adda senza trovare resistenza.
Entra così in territorio veneto e punta
su Rivolta. Il passaggio dell’Adda e la
conquista dei paesi sulle opposte rive del
fiume sono momenti tra i più drammatici.
Rivolta viene occupata e le case incendiate;
un gran numero di persone che si erano
rifugiate nella basilica di S. Sigismondo sono
trucidate. Occupata Rivolta Luigi XII
dirige su Pandino (presso Cremona).
Accampato nei pressi di Treviglio si trova
l’esercito della Repubblica agli ordini dei
cugini Orsini: Niccolò di Pitigliano, capitano
generale (ovvero comandante della fanteria),
e Bartolomeo d’Alviano, governatore
generale (comandante della cavalleria). I
due comandanti non sono d’accordo sul da
farsi: Niccolò vuole rispettare gli ordini
ricevuti, che dicono di rimanere sulla difensiva,
ovvero «fuggire il combattere»,
Bartolomeo invece vuole attaccare. Alla fine
i cugini si accordano e decidono di puntare
su Pandino, dividendosi in due colonne:
Pitigliano parte per primo sulla strada
che porta a Calvenzano e Vailate. Alviano
passa sulla strada parallela che conduce a
Casirate e Arsago; la cavalleria, partita dopo
la fanteria, viene raggiunta dall’esercito
francese nei pressi di Agnadello. Niccolò,
avvertito dell’attacco, preferisce continuare
la sua marcia, ligio agli ordini del Senato,
mentre Bartolomeo, rimasto solo e attaccato
da tre lati, soccombe, è ferito e fatto
prigioniero (rimarrà in carcere fino al 1513,
liberato in seguito alla firma del trattato di
Venezia). La sera Niccolò riceve le notizie
della disfatta subita dal cugino e durante
la notte viene abbandonato dalla maggior
parte dei suoi fanti, per cui non gli resta
che rientrare a Venezia con i pochi che non
hanno disertato. Con la sconfitta di Agnadello
lo Stato da terra si sfalda, mentre il
papa Giulio II ha già lanciato la scomunica
sulla Serenissima (27 aprile) per aver occupato
Faenza e l’imperatore di Germania
Massimiliano I d’Asburgo è alle porte di
Padova. La Repubblica sconfitta perde quasi
tutto lo Stato da terra, «eccetto Treviso e i
villaggi sulla sponda della laguna». I rettori
veneziani sono scacciati da Bergamo, da
Brescia e dalla Val Camonica, per cui la Repubblica
decide di mandare Antonio Giustinian
a trattare la pace segretamente con
Massimiliano. I nobili di Padova, Verona e
Brescia gongolano pregustando la fine del
giogo veneziano e la ripresa del controllo
degli affari nel proprio ambito, ma le classi
più povere preferiranno i magistrati e i
proconsoli veneziani e staranno dalla parte
della Repubblica agevolando il recupero di
tutti i territori perduti alla fine della guerra
(1517).
101
@Alghero, Battaglia di Alghero, combattuta il
28 e 29 agosto 1353 e così chiamata perché
si è svolta nelle acque di Alghero (città
della Sardegna). Venezia si schierò con 30
galee al comando di Nicolò Pisani, mentre
l’alleato Pietro IV d’Aragona ne armò 40
(di cui la metà a spese dei veneziani), aggiungendovi
tre cocche, il tutto agli ordini
del vecchio ammiraglio Bernardo De Cabrera.
Genova si presentò sul campo di
battaglia con 52 galee comandate da Antonio
Grimaldi. Attaccato il combattimento,
le tre grosse cocche aragonesi sfondarono
la linea genovese affondando tre galee.
Grimaldi giudicò la battaglia perduta
e si allontanò con 19 galee, lasciando che
le altre, impedite a seguirlo, si arrendessero
a discrezione.
@Anzio, Battaglia di Anzio, combattuta il 30
maggio 1378 tra la flotta genovese e quella
veneziana ad Anzio, città marittima del Lazio,
presso il promontorio del Circeo. Qui 14
galee veneziane, comandate da Vettor Pisani,
battono 10 galee genovesi agli ordini di
Luigi Fieschi. La flotta veneziana vince, affonda
una galea e mette i genovesi in fuga.
Rientra a Venezia con 4 galee nemiche e 800
prigionieri, compreso l’ammiraglio Fieschi.
@Arco, Battaglia dell’Arco, combattuta nel 737
tra Eraclea e Jesolo. Eraclea si era sempre
mantenuta in stretto rapporto con l’impero
d’Oriente, mentre Jesolo intratteneva contatti
con i longobardi. Le differenze culturali
e politiche fra le due isole confinanti
sfociarono in aperto contrasto per mere
questioni di confini e scoppiò così la sanguinosa
guerra. La battaglia finale si combattè
sul Canale dell’Arco. Sulla riva settentrionale
si schierarono le truppe di Eraclea,
capitale del Dogado, al comando del
doge Orso Ipato (726-737). Sull’argine opposto
i soldati di Jesolo. La battaglia fu una
carneficina per entrambe le fazioni. Al
ritorno ad Eraclea il doge fu trucidato dai
suoi stessi concittadini, insoddisfatti del risultato,
mentre il figlio venne mandato in
esilio. Si decise allora, d’accordo con i
bizantini, di fare marcia indietro, di tornare
all’elezione del magister militum perché
l’autorità ducale si era rivelata da una parte
quasi dispotica e dall’altra anche fonte di
notevoli appetiti politici. Giovanni Pindemonte
(1751-1812) scrisse una tragedia intitolata
Orso Ipato in cui il doge è rappresentato
come un tiranno ucciso dal furore popolare.
I sopravvissuti di Eraclea si trasferirono
a Malamocco (che divenne la capitale
del Dogado) e quelli di Jesolo a Rialto.
@Argenta, Battaglia di Argenta, combattuta il
6 novembre 1482 nel corso della guerra di
Ferrara. La Repubblica vinse grazie ai suoi
stratioti o stradiotti, che suscitavano grande
sensazione per la loro terribile abitudine di
mozzare il capo ai nemici caduti in battaglia
allo scopo di riscuotere il premio di un
ducato per testa. Argenta, situata nel circondario
di Ferrara, fu costruita da Esuperanzio,
arcivescovo di Ravenna, e venne
circondata da mura intorno all’anno 603
grazie all’esarca Smaragdo.
@Bicocca, Battaglia della Bicocca, combattuta il
27 aprile 1522. Gli alleati franco-veneti furono
sconfitti. La Bicocca era una modesta roccaforte,
a circa 4 miglia da Milano, che non
offriva alcuna difesa militare, detta perciò bicocca
dai francesi. Qui si era accampato il
generale Prospero Colonna agli ordini della
Spagna. I francesi, credendo di fare un sol
boccone dei nemici avanzarono spavaldi
(tanto è una bicocca) e ... furono sconfitti dagli
spagnoli per i quali il termine bicocca assumerà
la valenza di vittoria facile facile. Le
truppe veneziane non parteciparono perché
lasciate in riserva a Monza e pertanto non
accusarono perdite. La battaglia della Bicocca
segnò una svolta nell’arte della guerra per il
ruolo determinante degli archibugi, capaci
di arrestare prontamente le impetuose cariche
dei fanti svizzeri.
@Bosforo, Battaglia del Bosforo, si riferisce alla
battaglia contro i genovesi combattuta
102
dal 13 al 15 febbraio 1352 e a quella combattuta
il 13 febbraio 1353. Nella prima la
flotta veneziana guidata da Nicolò Pisani
attaccò Pera, presidio genovese; lo scontro
avvenne nel Bosforo e ci fu una lotta accanita,
130 vascelli contro 140, ma la vittoria
rimase indefinita. Altre fonti riferiscono
che i genovesi schierarono 64 navi e la flotta
veneto-aragonese 75 (37 di Venezia, 30
catalane e 8 bizantine del basileus Giovanni
Cantacuzeno); i genovesi persero 23 galee,
i veneziani 14, i catalani 10, i greci 2; morirono
circa 4.000 uomini tra veneziani e
catalani, 700 tra i genovesi. Nella seconda i
genovesi furono battuti da Nicolò Pisani,
che riscattò così la sconfitta subita nel 1351
ad opera del comandante genovese Paganino
Doria nell’Egeo.
@Brioni, Battaglia di Brioni, combattuta il 7
maggio 1379 tra le 12 isolette di Brioni a
nord ovest del porto militare di Pola. La
battaglia durò poco più di un’ora: i veneziani,
comandati da Vettor Pisani, furono
sconfitti dai genovesi guidati da Andrea
Doria. Pisani tentò la fuga verso Parenzo,
possedimento veneziano dal 1267, dove
trovò riparo con le 7 galee che gli erano rimaste,
dopo aver perduto 15 galee e 2.700
uomini (700 morti e 2.000 prigionieri). La
sconfitta segnò uno dei momenti più critici
per la Repubblica.
@Cadore, Battaglia di Cadore, o di Rusecco,
combattuta il 2 marzo 1509 tra le truppe imperiali
di Massimiliano I e i cadorini. Massimiliano
alla testa di circa 9mila uomini
invase il Cadore e i cadorini, fedelissimi alla
Repubblica Veneta, si difesero con energia.
Perdettero diverse fortezze, ma alla fine
giunse l’esercito veneziano guidato da Bartolomeo
d’Alviano che occupò i passi e
chiuse gli imperiali nel fondo valle: mille
tedeschi caddero combattendo e gli altri
vennero fatti prigionieri. Il Cadore era libero.
La battaglia, secondo le fonti storiche, fu
immortalata da Tiziano in una grande tela
commissionatagli per la sala del M.C. a Palazzo
Ducale, che venne però distrutta nell’incendio
del 1577.
@Campomorto, o Campo Morto, presso Velletri,
battaglia appartenente alla guerra fra
Venezia e Ferrara: Alfonso duca di Calabria
aveva invaso lo Stato Pontificio col
pretesto che doveva arrivare a Ferrara, e si
era alleato con i Colonna contro il papa
Sisto IV. La Repubblica inviava allora in
aiuto del papa il suo condottiero Roberto
Malatesta che il 21 aprile 1482 si scontrò
con l’esercito di Alfonso. La battaglia durò
6 ore e terminò con la vittoria di Malatesta.
@Caravaggio, Battaglia di Caravaggio, combattuta
il 14 settembre 1448 a Caravaggio,
presso Bergamo. Il 29 luglio Francesco
Sforza aveva posto l’assedio a Caravaggio,
al cui soccorso erano intervenuti con 700
cavalli e 800 fanti Matteo Campano (o da
Capua) e Ludovico Malvezzi, entrambi al
servizio della Repubblica Veneta. A circa 4
miglia c’era il resto dell’esercito comandato
dall’altro condottiero Michele Attendolo,
il quale, d’accordo con Ludovico Gonzaga,
si era limitato a diverse scaramucce
per disturbare gli assedianti, ma poi, ricevuti
gli ordini da Venezia, attaccò battaglia.
La cavalleria veneziana assaltò il campo
degli assedianti, ma fu contemporaneamente
presa alle spalle dalla cavalleria
scelta dello Sforza, frastornata e vinta: Attendolo
e Gonzaga si salvarono con la fuga,
Matteo Campano, vista la sconfitta dei
suoi, si arrese lo stesso giorno e Caravaggio
cadde nelle mani dello Sforza.
@Casalmaggiore, Battaglia di Casalmaggiore,
presso Cremona. Ve ne furono in totale 3:
la prima combattuta nel 1426, la seconda
nel 1446 e la terza nel 1448. Nella prima la
città, che apparteneva ai Visconti, fu presa
da un corpo di truppe veneziane agli ordini
di Carmagnola e da una flottiglia sul
Po comandata da Francesco Bembo. Il
presidio veneziano fu poi cacciato nel corso
dell’anno successivo, ma nel 1428, con
le trattative di pace, Casalmaggiore tornò
alla Repubblica, che vi creò una base per
una forte flotta comandata da Angelo Querini.
Casalmaggiore venne nuovamente
perduta nel 1432 ad opera del marchese di
Finale, il ligure Galeotto I, agli ordini dei
Visconti, ma tornò ancora brevemente
sotto la Repubblica dopo la seconda battaglia
avvenuta il 28 ottobre 1446 in cui la
Repubblica Veneta, alleata di Francesco
Sforza, sconfisse il duca di Milano Filippo
103
Maria Visconti che voleva rientrare in possesso
di Cremona ceduta a Francesco Sforza
come dono di nozze per averne sposato
la figlia Bianca Maria. I veneziani guidati
da Michele Attendolo riuscirono a penetrare
vittoriosamente nel campo visconteo. La
terza battaglia fu combattuta il 16 luglio
1448: la flotta della Repubblica in perlustrazione
sul Po agli ordini di Andrea Querini e
Niccolò Trevisan, si trovò sotto il fuoco delle
batterie nemiche da entrambe le rive del Po.
Vistosi accerchiato, Querini fuggì con 7 navi
e incendiò le rimanenti per renderle inutilizzabili.
La Repubblica perse 32 galeoni, 2
galee grosse, 2 galee sottili e 34 navi da trasporto.
Querini si ritirò a Casalmaggiore e fu
nuovamente sconfitto (15 settembre); tornato
a Venezia venne processato e condannato a 3
anni di carcere.
@Castelbolognese, Battaglia di Castelbolognese,
combattuta il 28 agosto 1434. Appartiene
alla guerra fra i Visconti e la lega formata
da Venezia, Firenze e dal papa. Filippo
Maria Visconti aveva attaccato i territori
dello Stato pontificio con Piccinino, suo
capitano di ventura, mentre l’altro suo capitano
di ventura, Francesco Sforza, aveva
occupato Ancona. Venezia si era allora alleata
con il papa e con Firenze sotto il comando
di Nicolò da Tolentino (già al soldo
del Visconti), che però fu sconfitto dal Piccinino
in marcia verso Castelbolognese.
L’anno seguente si firmò la pace a Ferrara.
Fatto prigioniero, Nicolò da Tolentino morì
o fu fatto morire in carcere.
@Chio, Battaglia di Chio, combattuta nelle acque
di Chio (o Scio), presso il Golfo di
Smirne. Ve ne furono due, una si svolse il 30
aprile 1657, l’altra nel febbraio del 1695.
Nella prima la flotta veneziana, comandata
da Lazzaro Mocenigo, aveva incontrato
quella turca, forte di 15 navi. Dopo accanito
combattimento i turchi furono sconfitti e si
diedero alla fuga, lasciando sul campo di
battaglia 7 navi, di cui 4 furono colate a picco
e 3 catturate assieme a ingente quantità
di munizioni e viveri. Nella seconda battaglia
la flotta turca si scontrò con quella veneziana
nelle acque di Chio, conquistata dai
veneziani appena il 15 settembre 1694 dopo
cinque giorni di assedio. S’ingaggiò battaglia
(9 febbraio 1695) con grande accanimento
e alla fine i veneziani furono costretti
a rifugiarsi in una baia vicina, ma dieci giorni
dopo subirono una netta sconfitta: il
nuovo capitano generale Antonio Zeno,
successore di Francesco Morosini, abbandonò
allora l’isola ai turchi (21 febbraio). Richiamato
in patria e imprigionato per inettitudine,
Antonio morì in carcere (6 luglio
1697), proclamando fino all’ultimo la propria
innocenza. Si rinnovarono i ranghi con
Alessandro Molin e Girolamo Dolfin. Il 29
dicembre l’armata turca subì una nuova
sconfitta nel Canale di Metelino dopo quella
dell’8 settembre 1690 e il secolo si chiuse
con il possesso veneziano della penisola
della Morea e delle isole di Egina, Cefalonia,
Cerigo, Leucade (o S. Maura) e Zante.
@Creazzo, Battaglia di Creazzo, combattuta
il 7 ottobre 1513 è anche conosciuta come
battaglia de La Motta o di Schio o di Vicenza
e fa parte delle battaglie combattute contro
la Lega di Cambrai. In questa battaglia
il condottiero veneziano Bartolomeo d’Alviano
subì una disfatta ad opera degli
spagnoli comandati da Ramon de Cardona:
d’Alviano aveva cercato di ostacolare
la ritirata dal Veneto degli spagnoli. Assuntasi
la responsabilità della sconfitta
con i resti dell’esercito ritornò alla difesa
di Padova.
@Cremona, Battaglia di Cremona, combattuta
il 23 giugno 1431. Il condottiero della Repubblica,
Carmagnola, attaccò Cremona
con le sue truppe, sostenuto dalla flotta sul
Po, «37 navi grosse e 100 minori», agli ordini
del patrizio Nicolò Trevisan. I nemici
milanesi riuscirono però a parare il colpo
mandando dei soccorsi guidati da Francesco
Sforza e Niccolò Piccinino (così detto
per via della bassa statura) e una flotta
navale equivalente a quella veneziana. Nella
notte dal 22 al 23 giugno, favorita dalla
nebbia, la flotta milanese si dispose fra
Cremona e la flotta veneziana, che venne
spinta sui bassifondi e separata dalle truppe
di terra: per i veneziani fu una disfatta,
anche perché Carmagnola, temendo un’imboscata,
non si mosse abbastanza rapidamente
per soccorrere la flotta e a Venezia si
sospettò che egli facesse il doppiogioco.
104
@Curzola, Battaglia di Curzola, combattuta l’8
settembre 1298 contro i genovesi in Dalmazia.
La flotta genovese, guidata da Lamba
Doria, si era mossa da Portovenere in piena
estate e aveva risalito l’Adriatico con 85
galee per colpire la Repubblica Veneta fin
dentro al suo Golfo, ma venne intercettata
da quella veneziana, forte di 95 navi al comando
di Andrea Dandolo, a Curzola, l’isola
che dà il nome all’arcipelago delle cosiddette
Curzolane: un gruppo di isole dalmate
centro-meridionali formato dalla stessa
Curzola, Lesina, Lissa e Làgosta. Le due
flotte si trovarono di fronte verso la fine di
agosto e i veneziani schierarono le loro navi
fra le isole di Curzola e Làgosta. Per qualche
giorno veneziani e genovesi si studiarono
e poi la notte del 7 settembre Doria si
mosse: approfittando dell’oscurità mandò
15 galee ad aggirare l’Isola di Làgosta e posizionarsi
alle spalle delle navi veneziane.
All’alba dell’8 settembre l’attacco: quando i
veneziani stavano per vincere ecco entrare
sul campo di battaglia le 15 galee nascoste.
La battaglia volse a favore dei genovesi, che
distrussero la flotta veneziana: su 95 galee
ben 65 furono date alle fiamme, 18 catturate
e 12 si salvarono con la fuga. Diecimila
uomini caddero uccisi ed entrambi gli
schieramenti furono decimati. Andrea Dandolo
venne fatto prigioniero assieme a 7mila
soldati e si uccise. Lamba Doria non aveva
le forze sufficienti per tentare l’assalto alla
città di Venezia e decise di ritornare a Genova
trascinandosi le 18 galee veneziane e
migliaia di prigionieri tra i quali c’era anche
Marco Polo.
La sconfitta contro Genova fu una manna
per i patrizi veneziani: il 30 settembre la Serrata
del Maggior Consiglio, attuata l’anno precedente
in via provvisoria, diventò operante,
cioè la legge diventò definitiva e il patriziato
veneziano assurse a classe detentrice
del potere, per legge, per sempre, potendo i
suoi componenti trasmetterne l’accesso per
ereditarietà. Così, il 15 dicembre si stabilì
che nessuno avrebbe potuto far parte del
M.C. se prima egli stesso, il padre o il nonno
non vi avessero appartenuto. In seguito,
però, non si trovò più il registro presenze
dei patrizi relativo a quell’anno.
@Dardanelli, Battaglia dei Dardanelli, appartiene
alla serie di operazioni militari che si
svolsero nel triennio 1654-1657 nel tentativo
di ridurre la pressione dell’impero
turco sull’Isola di Creta assediata. Ce ne
furono due, una nel 1654 e l’altra nel 1655.
La prima ebbe luogo il 13 maggio 1654:
dopo 8 anni di assedio da parte dei turchi,
visto che la maggior parte dei loro rifornimenti
arrivava direttamente da Costantinopoli
via mare, la Repubblica Veneta
decise di abbandonare le tentazioni di fare
incursioni sulle coste, trasportare truppe
terrestri con le navi e farle sbarcare dietro
le linee turche. Puntò sulla superiorità marittima
e provò a interrompere il flusso dei
rifornimenti mettendo sotto scacco i Dardanelli.
Così una squadra veneziana formata
da 2 galeazze, 16 navi e 8 galere bloccò
i Dardanelli agli ordini di Iseppo (Giuseppe)
Dolfin. Giunse una squadra turca
proveniente da Costantinopoli (45 galee, 6
maone e legni minori), comandata da Murâd.
La corrente trascinò via parte delle navi
veneziane e solo le 2 galeazze, 4 navi e 2
galere sostennero l’urto con la flotta turca
per sei ore [Cfr. E. Militare]. Alla sera i contendenti
prostrati abbandonarono la contesa
nonostante l’arrivo dell’ammiraglio Luigi
Mocenigo, uno dei migliori uomini della
marina veneziana, al quale non rimase che
ordinare la ritirata e permettere così ai turchi
di rifornire Creta. Riparato nelle basi
invernali, in attesa di rinforzi, il 70enne
Mocenigo morì pochi mesi dopo. Il comando
venne assegnato al 31enne Lazzaro Mocenigo.
@Delebio, Battaglia di Delebio, combattuta in
Valtellina tra il 18 e il 19 novembre 1432
dalla Repubblica Veneta contro il duca di
Milano Filippo Maria Visconti. Ai venezia-
105
ni interessava occupare un passaggio alpino
nella Valtellina per favorire i traffici commerciali
verso il Nord. La battaglia faceva
seguito all’occupazione di Brescia e della
Val Camonica da parte della Repubblica
Veneta. Il capitano delle truppe milanesi era
Niccolò Piccinino, quello delle forze veneziane
Giorgio Corner o Cornaro, il quale,
perduta la battaglia, fu fatto prigioniero e
torturato perché rivelasse i segreti della Repubblica.
La località in cui si svolse la battaglia
venne in seguito chiamata Fossa dei Veneziani
a ricordo del fossato difensivo creato
dai veneti e poi utilizzato per la loro
sepoltura. Pochi mesi dopo i veneziani, capitanati
da Gianfrancesco Gonzaga, invasero
ancora la Valtellina per vendicarsi della
sanguinosa sconfitta.
@Fornovo, Battaglia di Fornovo, presso Parma,
combattuta il 6 luglio 1495 dalla Repubblica
Veneta contro i francesi: si affrontarono
l’esercito di Carlo VIII di Francia
(composto da francesi, mercenari svizzeri
e un nutrito contingente di italiani) e quello
della Lega Antifrancese (formato dagli
eserciti di Milano e Venezia, per la gran
parte composti di mercenari, italiani, dalmati,
greci e tedeschi, ma anche da alcune
unità di leva). Le truppe veneziane costituirono
da sole i tre quarti dell’esercito alleato
con diversi nuovi condottieri sotto il
comando di Francesco II Gonzaga, nominato
governatore generale. Carlo VIII, partito
da Napoli e diretto in Francia, era stato
intercettato (5 luglio) nella sua marcia verso
Fornovo dal Gonzaga. La battaglia si
esaurì nella giornata, perché nottetempo i
francesi, approfittando della pioggia torrenziale
e della piena del fiume Taro, si dileguarono.
Sul terreno restarono circa 1.000
morti francesi e ben 3.500 alleati, perché gli
stradiotti [vedi] invece di aiutare a vincere
la battaglia si erano dati, assieme al contingente
di cavalleria, al saccheggio dei
carriaggi. A Venezia, comunque, festa
grande: «correva tutta la gente fuori di
senno [...] la Piazza era piena zeppa di popolo».
Festa giustificata, perché finiva un
pericolo serio e perché in questa guerra in
difesa del regno di Napoli (1495-1503)
Antonio Grimani, capitano generale dell’armata
veneziana, aveva conquistato importanti
postazioni strategiche per il controllo
del basso Adriatico e dello Jonio,
come Mola, Polignano, Monopoli (presa il
29 giugno 1495), Gallipoli, Brindisi, Trani e
Otranto. Il 27 settembre Ludovico il Moro
contrattava separatamente la pace con la
Francia ritenendosi soddisfatto per aver
ottenuto Novara. Venezia, che con alcune
sue truppe si trovava ancora in Lombardia,
era costretta, per evitare spiacevoli sorprese,
ad aderire sul momento alla pace. A
cose fatte però, non la rispettava e stringeva
ancora di più l’amicizia con Napoli. Per
ritorsione Carlo VIII vietava alla Repubblica
ogni commercio con la Francia. Intanto,
Ludovico il Moro capiva di aver sbagliato
a concludere la pace con i francesi e
rientrava nella lega, ma Carlo VIII non
scese più in Italia perché morì (1498).
@Gallipoli, Battaglia di Gallipoli, combattuta
nello stretto dei Dardanelli il 29 maggio
1416. Un’armata turca si trovava alla fonda,
quando si vide parare davanti una squadra
veneziana di 15 galee agli ordini di Pietro
Loredan che stava inseguendo una nave
genovese. Tra turchi e veneziani non c’era
guerra in quel momento, ma i turchi sostennero
che la nave genovese era una loro
preda e così iniziarono le ostilità. Loredan
lasciò 3 navi in riserva e con le altre attaccò
le navi turche, rimanendo ferito nella lotta,
ma sconfiggendole completamente dopo
una battaglia durata dal mattino a metà
pomeriggio. Parecchie navi turche caddero
nelle mani dei veneziani, altre vennero
colate a picco, altre ancora fuggirono. I prigionieri,
fra cui c’erano anche molti cristiani
rinnegati, furono passati per le armi o
106
impiccati. Grandi feste a Venezia (8 novembre)
al ritorno del vincitore Pietro Loredan.
I turchi mandarono degli ambasciatori
a Venezia (16 febbraio 1417) per trattare
la pace che si firmò nel 1419. Nella sua
relazione, il comandante veneziano riferì
che tra i prigionieri c’erano molti cristiani
rinnegati e che, per dare un esempio a tutti,
a «cagione che alcuni cattivi cristiani
non oseranno d’andare al soldo di questi
infedeli», li fece passare per le armi o impiccare,
e in particolare accennò ad un certo
Giorgio Calergi «il quale a grandissimo
onore feci tagliare a pezzi a poppa della
mia galera» [E. Militare s.v. Gallipoli].
@Garda, Battaglia sul Garda, combattuta tra il
1439 e il 1440. La Repubblica, alleata con
Firenze e Genova nella lotta contro Milano,
ha già perduto nella primavera di quest’anno
tutto il territorio della terraferma tranne
Bergamo, Brescia, Verona e Vicenza. Il condottiero
dei Visconti, Piccinino, padrone
della pianura padana, impedisce agli alleati
di portare aiuti a Brescia assediata. A Venezia
il Senato aveva deciso (1° dicembre
1438), molto probabilmente dietro il consiglio
del Gattamelata (capo del suo esercito),
di portare una flottiglia sul lago di Garda
risalendo l’Adige fino al porto fluviale di
Ravazzone, presso Rovereto e poi tirarla in
secco a forza di braccia e di buoi, superando
le pendici del monte Biavena e trasportandola
fino a Torbole, sulla riva nordorientale
del lago, e qui calarla in acqua per
dirigersi verso Desenzano e sorprendere la
flotta viscontea all’àncora e distruggerla e
comunque approvvigionare Brescia. Tecnicamente
l’operazione è condotta dall’ing.
Blasius de Arboribus (o Blasio degli Alberi)
e dal marinaio Nicolò (o Nicola) Sorbolo. La
flottiglia, comandata da Piero Zen, è composta
da 25 grosse barche, 6 galere e 4 fregate,
dicono alcuni. Marcantonio Sabellico,
che narra l’episodio 40 anni dopo e si reca
sul posto e parla con testimoni oculari, ci
dice che i legni condotti giù per l’Adige fino
a Verona, poi trasportati ad un luogo detto
Mauro [Mori] e quindi trainati da bovi fino
al Lago di S. Andrea (in seguito detto Lago
di Loppio prima di interrarsi) per essere
quindi trascinati fino alla Bocca di Nago e
infine calati nel Garda a Torbole, sono «due
galere maggiori, tre minori, e 25 copani».
Cristoforo da Soldo, ufficiale nella Brescia
assediata scrive che la flotta portata sul lago
«tra galie e brigantini et altri fusti [era di]
107
ben circa ottanta». Pier Candido Decembrio,
segretario di Filippo Maria Visconti
scrive che i veneziani portarono sul Garda
«cinque triremi e circa venti scafi». Flavio
Biondi riferisce che i veneziani portarono
«due triremi, due navi minori e 25 imbarcazioni
controcorrente fino a Verona». Lo
storico tedesco H. Kretschmayr, che scrive
nel Novecento, parla di 25 barche e 6 galee
fluviali. In ogni caso, lo straordinario e impensabile
trasporto via terra, 5 miglia tra il
fiume e la sponda del lago, viene iniziato a
fine febbraio, con la copertura dell’esercito
comandato dal Gattamelata. Infatti, il 26
febbraio il Senato ordina al provveditore di
mettere in acqua le due galee e le altre navi
per portare al Ponale il grano e le vettovaglie.
Il viaggio, secondo il Sabellico, dura
tre mesi, tra difficoltà di ogni genere: spianare,
allargare e costruire strade, rinforzare
ponti per far passare gli enormi carri che
portano le imbarcazioni trainate da centinaia
e centinaia di buoi. Tanta fatica per
niente: i milanesi notano i movimenti dei
veneziani e non si lasciano imbottigliare,
reagiscono e hanno la meglio presso Maderno
(20 novembre). Uno studio ci dice che
la flotta veneziana incrocia quella del Piccinino
presso Maderno il 29 settembre ed è
quasi del tutto distrutta. Intanto, lo Sforza
era riuscito (16 novembre) a sloggiare le
truppe milanesi del Piccinino da Verona. I
veneziani si prendono la rivincita l’anno
successivo. Ancora sul Lago di Garda si
combatte la battaglia di Riva (10 aprile
1440). Questa volta, però, invece di portare
le navi già costruite i veneziani preferiscono
l’assemblaggio sul posto e quindi si spediscono
i pezzi per via d’acqua lungo l’Adige
fino a Ravazzone e qui sono caricati su 600
carri e trasportati fino a Torbole, dove vengono
assemblati e le navi varate: «8 galere,
8 galeoni e 7 fuste, al comando del provveditore
Stefano Contarini». La flotta veneziana,
comandata da Stefano Contarini, ha la
meglio su quella del Visconti, che viene sbaragliata
dopo tre ore di accanita battaglia,
poi punta su Riva e l’attacca, finché la rocca
non si arrende (29 maggio). La flotta del
Garda rimarrà in servizio per le guerre successive
e verrà disarmata nel 1454.
L’idea del trasporto delle navi via terra fu
in seguito sfruttata dai turchi nel 1453, per
aggirare la catena che chiudeva l’ingresso
nel Corno d’Oro, e da Hernán Cortés (1485-
1518) per espugnare Tenochtitlán, la capitale
dell’impero azteco, nel 1521.
@Hattin, Battaglia di Hattin, ebbe luogo il 4
luglio 1187 ad Hattin, presso Tiberiade, tra
Guido di Lusignano (re di Gerusalemme
dal 1186 in seguito alla morte di Baldovino
V) e le forze del Saladino. Migliaia di prigionieri
cristiani furono venduti come
schiavi, tutti i cavalieri Templari e gli O-
spedalieri catturati vennero uccisi, mentre
Guido fu condotto a Damasco e altri nobili
riscattati. La battaglia di Hattin aprì alle
vittoriose forze musulmane la riconquista
di Gerusalemme (2 ottobre 1187) e il controllo
di tutta la Palestina. Tra l’altro, i musulmani
presero Acri, Giaffa (Jaffa), Sidone,
Beirut e Ascalona. L’Isola di Tiro, base
commerciale di cui i veneziani possedevano
un terzo, venne assediata e resistette,
salvata dal casuale arrivo di Corrado del
Monferrato. La notizia della sconfitta
diede l’avvio alla terza crociata (1189) guidata
da Riccardo Cuor di Leone, Filippo
Augusto e Federico Barbarossa.
108
@Isonzo, Battaglia sull’Isonzo, combattuta
nell’ottobre del 1477 per frenare i turchi
che avevano fatto scorrerie in Bosnia e
puntavano a invadere il Friuli. La Repubblica
Veneta aveva incaricato Federico
Tron di fortificare la linea dell’Isonzo sino
alla foce di Gorizia. A difesa di questa
linea fortificata vennero dislocati 3mila
fanti e reparti di cavalleria agli ordini di
Gerolamo Novello Allegri da Verona e di
suo figlio. I turchi riuscirono a passare il
fiume nottetempo, sia sul ponte di Gorizia
mal guardato, sia a nuoto con reparti
di cavalleria, e attaccarono battaglia, sorprendendo
i veneziani e facendo una strage.
Allegri e il figlio morirono in battaglia.
L’esercito veneziano si rinforzò. Il condottiero
Fortebraccio tornò sul fronte friulano
e un nuovo attacco turco (estate 1478)
venne respinto senza difficoltà, poi si
giunse a una tregua.
@Legnano, Battaglia di Legnano, combattuta
il 29 maggio 1176 tra il sacro romano imperatore
Barbarossa e la Lega Lombarda
[vedi]: Barbarossa tentava di affermare il
suo potere sui Comuni dell’Italia settentrionale
e questi, mettendo da parte le
loro reciproche rivalità, si erano alleati.
L’imperatore riuscì a stento a mettersi in
salvo e fu costretto a venire a patti con le
città lombarde, grazie alla mediazione di
Venezia, che aprì i negoziati poi perfezionati
nel summit di Venezia del 1177. Alla
storica battaglia fa riferimento l’inno di
Mameli che in ricordo della vittoria degli
italici sulle popolazioni straniere recita
Dovunque è Legnano. La battaglia di Legnano
rappresenta uno dei primi esempi in
cui la fanteria medievale dimostrò il suo
potenziale tattico nei confronti della cavalleria.
Il merito della vittoria andò anche
alla cavalleria leggera comunale, capace
di assestare la carica decisiva contro
gli imperiali. Questa vittoria fece tramontare
la concezione cavalleresco-medievale
delle battaglie, dove la cavalleria batteva
con estrema facilità la fanteria.
@Lepanto, Battaglia di Lepanto, combattuta
il 7 ottobre 1571 tra i turchi e la flotta della
Lega Santa, che comprendeva navi schierate
da Venezia, Spagna, Papato, Genova,
Cavalieri di Malta e i duchi di Savoia e di
Firenze, ed era sotto il comando di Giovanni
(o Don Juan) d’Austria con Sebastiano
Venier [vedi] per Venezia e Marcantonio
Colonna [vedi] per il Papato comandanti
in seconda. Le strategie comunque
venivano decise da Sebastiano Venier, capitano
generale dell’Armata Veneta che
schierava 103 galee e 6 galeazze: 4 galee in
avanguardia e 12 in retroguardia, 39 all’ala
sinistra con 2 galeazze, 24 al centro con
2 galeazze e 24 a destra con 2 galeazze.
Provveditore generale della Repubblica
era Agostino Barbarigo, provveditore
della flotta veneta Marco Querini. Ecco il
dettaglio (diverse navi avevano lo stesso
nome):
109
110
Le 6 galeazze erano comandate da Ambrogio
Bragadin, Antonio Bragadin, Andrea
da Cesare, Francesco Duodo, Jacopo Guoro,
Pietro Pisani. Le galee, oltre a quelle
agli ordini di Agostino Barbarigo, Marco
Querini e Sebastiano Venier, erano comandate
da Giovanni Angelo, Nicolò Avonal,
Pietro Badoaro, Alvigi Balbe, Teodoro
Balbi, Giovanni Balsi, Andrea Barbarigo,
Giorgio Barbarigo, Giovanni Barbarigo,
Giovanni Bembo, Giovanni Battista Benedetti,
Girolamo Bisante, Orazio Bisogna,
Francesco Bon, Antonio Boni, Francesco
Bonvecchio, Pietro Bua, Pataro Buzzaccarini,
Danielo Calefatti, Andrea Calergi
signore di Candia, Giorgio Calergi, Girolamo
Canale, Stelio Carchiopulo, Marco
Cicogna, Lodovico Cicuta, Marco Cimera,
Luigi Cipoco, Giorgio Cochini, Giovanni
Antonio Colleoni, Cristoforo Condocolli,
Alessandro Contarini, Bertucci Contarini,
Giovanni Battista Contarini, Giovanni Marino
Contarini, Girolamo Contarini, Marino
Contarini, Andrea Corner, Giovanni
Corner, Francesco Cornero, Girolamo Corsaro,
Cristoforo Criffa, Giorgio d’Asti, Antonio
da Canal, Gabrio da Canale, Marco
da Molino, Lodovico da Porto, Antonio De
Cavalli, Giovanni de Dominis, Domenico
Del Taco, Jacopo di Mezzo, Bartolomeo
Donato, Nicolò Donato, Colane Drascio,
Antonio Eudomeniani, Marco Fiumaco,
Marco Foscarini, Nicolò Fradello, Onfre
Giustiniani, Jacopo Graffano, Simon Guoro,
Marcantonio Lando, Filippo Leoni,
Nicolò Lippomano, Giovanni Loredan,
Cristoforo Lucich, Caterino Malipiero,
Francesco Malipiero, Gasparo Malipiero,
Francesco Mengano, Giovanni Mocenigo,
Francesco Molini, Nicolò Mondini, Daniele
Moro, Paolo Nani, Antonio Pasqualigo,
Giorgio Pisani, Marcantonio Pisani,
Pietro Pisani, Filippo Polani, Paulo Polani,
Pietro Pisano, Giovanni Battista Querini,
Marco Quirini, Vincenzo Quirini, Federico
Renier, Marino Sicuro, Benedetto Soranzo,
Nicolò Tiepolo, Andrea Tron, Daniele Tron,
Valerio Valleresso, Girolamo Venier, Michele
Viramano, Alessandro Vizzamano,
Francesco Zancaruol, Pier Francesco Zen,
Giovanni Zeni, Rinieri Zeni, Girolamo
Zorzi, Evangelista Zurla.
In totale la flotta cristiana schierava 205
galee, 6 galeazze con un contingente totale
di circa 85mila uomini (circa 13.000 marinai,
44.000 rematori, 28.000 soldati) e 1.815
cannoni. La flotta turca comandata da
Mehmet Alì Pascià, detto il Sultano, poteva
contare su 216 galee e 56 galeotte e imbarcava
circa 88mila uomini e 750 cannoni.
@Lissa, Battaglia di Lissa, così detta perché
combattuta nell’Adriatico presso l’Isola di
Lissa. Di fatto nel tempo furono combattute
tre battaglie navali presso Lissa: battaglia di
Lissa del 22 ottobre 1810 in cui fregate franco-venete
sconfissero la flotta britannica;
battaglia di Lissa del 13 marzo 1811 in cui fregate
britanniche sconfissero la flotta francoveneta;
battaglia di Lissa del 20 luglio 1866 in
cui la flotta dell’impero austro-ungarico, formata
in prevalenza da veneti, sconfisse la
flotta italiana durante la terza guerra di indipendenza.
L'Italia, alleata della Prussia,
111
combatteva la terza guerra d’indipendenza
che mirava a sottrarre il Veneto all’Austria e
scalzare l’egemonia navale austriaca nell’Adriatico
che durava dalla fine della Serenissima
(1797). La marina austriaca era formata
in gran parte da veneti, friulani, triestini,
istriani e dalmati, provenienti quindi, ad
eccezione di Trieste, da territori appartenuti
alla Repubblica Veneta. Tutti i comandi erano
dati in lingua veneta, e lo stesso ammiraglio
austriaco Wilhelm von Tegetthoff, così
come gli altri ufficiali austriaci, sul ponte
di comando parlava il veneto, che aveva imparato
quando frequentava il Collegio Marino
di Venezia. Di conseguenza la battaglia
di Lissa è a volte considerata l’ultima grande
vittoria ottenuta da una flotta veneta. Nella
battaglia morì Ippolito Caffi, il pittore bellunese
che aveva scelto di vivere a Venezia e
che si era imbarcato per dipingere dal vero
le fasi della battaglia.
fonte di sospetti da parte della Repubblica
di Venezia e gli costò infine la condanna a
morte (1432). Ma intanto Venezia come regalia
per questa straordinaria vittoria contro
condottieri come Carlo Malatesta,
Francesco Sforza, Niccolò Piccinino, Guido
Torello e Angelo Della Pergola, gli aveva
donato un palazzo sul Canal Grande (17
ottobre) e la signoria di Castenedolo nel
bresciano. La guerra si concluse con la Pace
di Ferrara del 18 aprile 1428, nella quale i
milanesi riconfermarono il possesso del
territorio bresciano alla Repubblica, al
quale si andava ad aggiungere la Val Camonica
conquistata dal Carmagnola nella
campagna invernale del 1427-28.
@Maclodio, Battaglia di Maclodio, combattuta
il 12 ottobre 1427 tra Filippo Maria Visconti,
duca di Milano, e la lega formata
dalla Repubblica Veneta e da Firenze. In
seguito alla mancata applicazione della
Pace di Ferrara del 30 dicembre 1426 le ostilità
furono riprese. Il Carmagnola, comandante
delle truppe della Serenissima, si era
accampato presso Maclodio, presso Brescia,
che aveva conquistato dopo una breve
resistenza. I milanesi intanto, guidati da
Niccolò Piccinino, si dirigevano verso le
truppe veneziane. Lo scontro volse a favore
di Carmagnola che concentrò tutte le
sue forze contro il centro dello schieramento
avversario costringendolo a ritirarsi.
Pochi i morti, moltissimi invece i prigionieri
(circa 5mila), ma il giorno dopo furono
liberati per ordine del Carmagnola.
Questa mossa inspiegabile fu in seguito
@Marignano, Battaglia di Marignano, combattuta
(13-14 settembre 1515) presso Melegnano
o Marignano (Milano) per il controllo
del ducato di Milano. Gli svizzeri, usciti
da Milano, attaccarono l’accampamento
francese nel tardo pomeriggio (13 settembre)
e riuscirono a ferire il re Francesco I.
Durante la tregua notturna il re riorganizzò
l’artiglieria e contemporaneamente ricevette
l’aiuto delle forze veneziane comandate
da Bartolomeo d’Alviano il quale, alle prime
luci dell’alba, attaccò gli svizzeri alle
spalle, volgendo l’esito dello scontro a favore
dei francesi. Con la vittoria franco-veneta
sui milanesi i francesi rientrarono in
possesso del ducato di Milano stipulando
la Pace di Noyon (1516), mentre Venezia recuperò
le città di Bergamo, Brescia e Verona.
Questa sanguinosa battaglia stabilì la
superiorità dell’artiglieria in lega di bronzo
112
francese e della cavalleria sulla tattica a falange
della fanteria svizzera considerata fino
ad allora invincibile.
@Meloria, Battaglia della Meloria, combattuta
il 6 agosto 1284 presso la Meloria, un isolotto
di fronte al porto di Livorno. Di fronte
pisani e genovesi, mentre a Venezia si
gongola con cinismo, perché gli avversari
se le stanno dando di santa ragione. La vittoria
di Genova decretò il declino della potenza
marittima di Pisa, non essendo più
in grado di combattere contemporaneamente
Genova per mare e Firenze per terra.
Anche Genova, però, conobbe in seguito
la stessa decadenza dividendosi internamente
in fazioni rivali, un pericolo che
Venezia cercò in tutti i modi di non correre
vietando il mescolarsi degli interessi terrieri
con quelli mercantili, mantenendo un’effettiva
coesione fra la cittadinanza nel suo
complesso, nonostante la grande differenza
nella distribuzione della ricchezza e la
distinzione dello status sociale o, forse,
proprio a causa di questi fattori. Eliminata
Pisa, rimasero in campo Genova e Venezia.
Quest’ultima, quasi in coincidenza con la
coniazione del suo primo ducato d’oro
(1282), ebbe uno straordinario periodo di
sviluppo economico che si protrasse almeno
fino al 1348, quando fu bloccato dall’imperversare
della peste nera: grazie alle
difficoltà dei genovesi con Pera, la colonia
ligure del Bosforo, i veneziani ampliarono
l’arco geografico delle flotte portandole
dal Mar Nero a fianco dei rivali sino alle
Fiandre, già riserva genovese. La Repubblica
Veneta diventò allora il centro del
mondo economico e finanziario, il centro
del commercio mondiale, la cerniera tra
l’Oriente e l’Occidente.
@Milo, Battaglia di Milo, combattuta il 20
agosto 1661, tra la Repubblica Veneta e i
turchi che furono sconfitti pur avendo una
flotta di forze assai superiori.
@Miriocefalo, Battaglia di Miriocefalo, combattuta
il 17 settembre del 1176, tra bizantini
e turchi selgiuchidi. La sconfitta di Miriocefalo
tolse ogni speranza al basileus
Manuele di riprendere il controllo di tutta
l’Asia minore. Fu l’inizio di una decadenza
che fece la fortuna della Repubblica Veneta,
pronta a vendicarsi per la cacciata dei veneziani
da Costantinopoli avvenuta nel 1171.
@Modone, Battaglia di Modone, combattuta il
7 ottobre 1403 presso l’Isola di Sapienza,
davanti a Modone, da Carlo Zeno contro il
gran maresciallo francese Boucicaut (in veneziano
chiamato Bucicaldo) che comandava
una squadra genovese forte di 9 galere,
7 navi e un usciere (la nave adibita al
trasporto dei cavalli), che molestavano le
colonie veneziane nel Levante e particolarmente
Beirut. Carlo Zeno guidava 11 galee
e tre navi ed aveva il compito di pattuglia-
113
re le acque di Modone per proteggere il
commercio veneziano. Al passaggio della
squadra genovese, Zeno la seguì per sorvegliarla
quando improvvisamente Boucicaut
fece fronte indietro e investì la squadra
veneziana con una formazione a cuneo.
La battaglia durò quattro ore e alla fine
i genovesi si ritirarono perdendo sei galere,
di cui tre affondate e lasciandone tre
con 400 prigionieri. Si fece la pace l’anno
successivo (22 marzo).
@Motta di Livenza, Battaglia di Motta di Livenza,
combattuta il 9 agosto 1412 presso
Treviso. Il condottiero Carlo Malatesta, al
servizio della Repubblica Veneta, fu assalito
dagli ungari all’improvviso mentre stava
per attraversare il Livenza. Tuttavia,
riuscì a tener loro testa, fortificandosi con i
suoi uomini dietro un fossato lungo ventidue
miglia e coadiuvato dalla flotta di Piero
Loredan che stazionava sul Livenza. Gli
ungari furono dapprima contenuti con
l’aiuto di Taddeo dal Verme, poi respinti e
messi in fuga grazie al contributo di Ruggero
Cane Ranieri e di Crasso da Venosa,
ma Carlo riportò tre gravi ferite e fu costretto
a lasciare il comando al fratello Pandolfo,
anche lui al soldo di Venezia, di cui
rimase capitano generale fino al 1416.
@Nicopoli, Battaglia di Nicopoli, combattuta
il 25 settembre 1396 tra lo schieramento
franco-ungherese e quello ottomano. La
battaglia è anche conosciuta come la crociata
di Nicopoli contro l’espansione turca.
Nicopoli era un centro commerciale bulgaro
di primaria importanza sul Danubio e
aveva ritrovato parte del suo splendore
sotto l’impero bizantino, poi era stato conquistato
dai turchi (1393), i quali dopo aver
vinto la battaglia di Kosovo (1389) sottomettevano
la maggior parte dei Balcani riducendo
l’impero bizantino nell’area intorno
a Costantinopoli. Con la conquista di Nicopoli
il regno d’Ungheria rischiava di essere
attaccato e Venezia temeva che i turchi potessero
limitare il suo controllo dell’Adriatico.
Fu così che partirono subito le trattative
per una nuova crociata contro i turchi. Il
papa Bonifacio IX la proclamò nel 1394 e
l’Inghilterra e la Francia per aderirvi giunsero
a una tregua nella cosiddetta guerra
dei cent’anni (1337-1453). La crociata di Nicopoli
fu comunque preparata da Carlo IV,
re di Francia, e Sigismondo, re d’Ungheria.
I loro eserciti assediarono Nicopoli, ma alla
fine furono sbaragliati.
@Novara, Battaglia di Novara, combattuta il 6
giugno 1513. Le truppe svizzere, parte della
Lega Santa (1511) [vedi], sconfissero i
francesi guidati da Louis de la Trémoille,
costringendoli ad abbandonare Milano.
Come conseguenza venne restaurato il potere
del duca Massimiliano Sforza.
@Polesella (Policella), Battaglia di Polesella,
combattuta nel tratto del fiume Po compreso
tra Polesella o Policella e Guarda Veneta,
il 22 dicembre 1509, dalla Repubblica contro
il duca di Ferrara, che dopo aver goduto
della protezione veneziana era passato
dalla parte dei suoi nemici, unendosi alla
Lega di Cambrai. La Repubblica affidò il comando
della flotta veneziana sul Po (18
galee e altri legni minori) ad Angelo Trevisan,
il quale risalì il fiume sino a Polesella,
114
importante centro strategico sulla riva sinistra
del Po ad una ventina di km da Ferrara,
passato sotto la Repubblica nel 1484. Qui,
Trevisan rimase in attesa dell’esercito veneziano,
che aveva già recuperato Montagnana
e quasi tutto il Polesine di Rovigo, e nell’attesa
allestì un ponte di barche necessario
alle truppe, ma il 21 dicembre il duca di
Ferrara, aiutato dalle truppe pontificie e
francesi, piazzò nottetempo delle batterie,
che il 22 aprirono il fuoco cogliendo di sorpresa
i veneziani: la flotta fu sconfitta e
cadde nelle mani degli alleati. Per questo
tracollo Trevisan subì un processo e il confino
a Portogruaro (3 marzo 1510).
@Prevesa, Battaglia di Prevesa, combattuta il
27 settembre 1538. Andrea Doria, ammiraglio
dell’imperatore Carlo V e comandante
supremo delle flotte della Lega Santa,
si scontrò con i turchi a Prevesa, ma la battaglia
grossa, voluta dai turchi, non ebbe
luogo, perché Doria, approfittando del
vento favorevole, si sottrasse e fece rotta su
Corfù, lasciando i veneziani da soli al comando
di Vincenzo Cappello. La battaglia,
dunque, si concluse con una serie di piccoli
scontri e nessuna delle due flotte risultò
alla fine seriamente danneggiata. La Repubblica,
indignata, aprì allora trattative
di pace con i turchi, che concluse nel 1540.
@Primaro, Battaglia di Primaro, combattuta
nel 1271 dalla Repubblica Veneta che voleva
mantenere il pieno controllo del Po, la
più importante via di espansione commerciale
verso occidente, ovvero verso i mercati
della pianura padana rappresentati in
primo luogo da Pavia. Sulla riva destra del
Primaro (un antico braccio del Po), dove
c’era un porto di origine romana di grande
importanza strategica, Venezia aveva fatto
costruire il Castello di Marcamè [vedi],
mentre sulla riva opposta i bolognesi avevano
eretto (1270) il Castello di Primaro
per fronteggiare appunto quello di Marcamè.
Ciò fu subito causa di contrasti tra
Bologna e Venezia che intimò ai bolognesi
di abbattere il Castello di Primaro. La flotta
bolognese sconfisse quella veneziana,
ma poi il conflitto si spense con la pace:
Venezia mitigò i suoi dazi e il Castello di
Primaro venne abbattuto.
@Rapallo, Battaglia di Rapallo, combattuta tra
il 28 e il 29 agosto 1431. È detta anche battaglia
di Portofino. Una squadra veneziana di
18 galere agli ordini di Pietro Loredan, rinforzata
da 4 galere e una galeazza fornite
115
dai fiorentini, si presentò davanti a Genova
tentando di incitare i genovesi a liberarsi
dei Visconti: sulle navi dei fiorentini c’erano
molti genovesi fuorusciti, seguaci dell’importante
famiglia dei Fieschi. La città non si
mosse e allora Loredan fece vela verso Portofino,
ma mentre stava per uscire dal porto
di Genova si scontrò con una squadra genovese
fatta armare dai Visconti e posta agli
ordini di Francesco Spinola: 17 galere e una
cocca. Le due squadre si affrontarono e
mentre ferveva il combattimento, la galeazza
fiorentina, guidata da Raimondo Mannelli,
riuscì ad investire sul fianco destro la
galera dove si trovava lo Spinola, che fu catturato.
Le altre navi genovesi si diedero alla
fuga, ma otto di esse furono catturate.
@Ravenna, Battaglia di Ravenna, combattuta
l’11 aprile 1512. Le truppe della Lega Santa
(1511) [vedi], guidate da Raimondo de Cardona,
si scontrarono con i francesi presso
Ravenna. Ci furono 20mila caduti. I francesi,
guidati da Gastone de Foix e appoggiati
dalla grande artiglieria del duca Alfonso I
d’Este, tra le più efficienti d’Europa, vinsero
lo scontro. La battaglia è famosa perché vi
presero parte i più celebri condottieri e capitani
di ventura dell’epoca, tra cui Romanello
da Forlì, che era stato uno dei vincitori
della disfida di Barletta, e il francese Gastone
de Foix, che però morì inseguendo l’ormai
battuta cavalleria nemica. Si narra che,
mentre il duca di Ferrara dirigeva i suoi cannoni,
alcuni suoi sottoposti gli dissero che,
sparando in quel momento, avrebbero colpito
senza differenze sia gli spagnoli (loro
nemici) che i francesi (loro alleati); la risposta
di Alfonso sarebbe stata: «Sparate
senza timore di fallare perché sono tutti nemici
nostri». Nonostante la vittoria, i francesi,
per le gravi perdite, dovettero ritirarsi, lasciando
in difficoltà il duca di Ferrara.
@Riva, Battaglia di Riva, sul Lago di Garda,
combattuta il 10 aprile 1440. I veneziani si
presero la rivincita sul Visconti che l’anno
precedente ne aveva distrutto la flotta trasportata
sul lago attraverso i monti. Questa
volta però, invece di portare le navi già
costruite, si preferì l’assemblaggio sul posto
e quindi si spedirono i pezzi per via
d’acqua lungo l’Adige fino a Ravazzone e
qui furono caricati su 600 carri e trasportati
fino a Torbole, dove vennero assemblati
e le navi varate: «8 galere, 8 galeoni e 7 fuste,
al comando del provveditore Stefano
Contarini». La flotta veneziana, comandata
da Stefano Contarini, ebbe la meglio su
quella del Visconti agli ordini di Biagio Assereto,
sbaragliandola presso Torbole dopo
tre ore di accanita battaglia, poi puntò su
Riva e l’attaccò, finché la rocca non si arrese
(29 maggio). La flotta del Garda rimase
in servizio per le guerre successive e fu disarmata
nel 1454.
@Sapienza, Battaglia di Sapienza, combattuta
il 3 novembre 1354 presso l’Isola di Sapienza
sulla costa meridionale della Morea, di
fronte a Modone. La flotta veneziana agli
ordini di Nicolò Pisani si trovava all’àncora
nel porto dell’isola: a difesa del porto
Pisani aveva sistemato 20 galere e 6 cocche
collegate tra loro con catene, lasciando in
fondo al porto una divisione navale comandata
da Nicolò Morosini e costituita
da 15 galere e 20 navi minori. Giunse improvvisamente
la squadra genovese guidata
da Paganino Doria che avanzò frontalmente
con 33 galere mentre il nipote
Giovanni con 13 galere passò per un’entrata
secondaria e si diresse contro la divisione
del Morosini i cui equipaggi si demoralizzarono,
credendo già sconfitto il Pisani e
quindi opposero una debole resistenza.
Giovanni Doria vinse facilmente e poi
avanzò alle spalle dello schieramento di
Pisani, mentre Paganino Doria mosse a sua
volta all’attacco. Le navi veneziane, immobili
per le catene che le legavano, vennero
prese in mezzo tra i due schieramenti genovesi
e come videro lanciate contro di loro
due navi veneziane in fiamme, già catturate
da Giovanni, si arresero. I genovesi,
che causarono 4mila morti ai veneziani, si
portarono via 30 galere e 5870 prigionieri,
tra cui lo stesso Pisani [Cfr. E. Militare s.v.
Sapienza]. Il doge Andrea Dandolo morì
dal dispiacere per la sconfitta subita.
@Settepozzi, Battaglia di Settepozzi, combattuta
contro i genovesi per il controllo del
commercio orientale tra il 28 e 29 agosto
1263 nella località di Settepozzi, in Morea,
presso il golfo di Nauplia o Napoli di Ro-
116
mània. Guidava la vittoriosa flotta veneziana
Gilberto Dandolo, padre del doge
Giovanni.
@Soncino, Battaglia di Soncino, combattuta il
17 maggio 1431. Il conte di Carmagnola,
ricevuto dalla Serenissima l’ordine di passare
l’Adda (13 aprile) per combattere i Visconti,
si presentò con il suo esercito davanti
al castello di Soncino, nei pressi di
Cremona. Il castellano promise di aprirgli
le porte, ma dietro le porte l’esercito visconteo
era schierato per la battaglia. Carmagnola
fu sopraffatto e riparò con pochi
uomini a Brescia. Un suo capitano aveva
frattanto attaccato Cremona, ma il conte
non lo soccorse. Per la Repubblica si trattò
di una ingiustificabile defezione e il Carmagnola
cadde in sospetto del Senato, che
lo richiamò in laguna e dopo averlo mandato
a combattere in Friuli contro Sigismondo
(2 novembre) lo processò, condannandolo
a morte (1432).
@Tenedo, Battaglia di Tenedo, combattuta il 5
luglio 1656 dai veneziani che si presentarono
davanti all’isola, fortificata con castello e
con un fortilizio sopra uno scoglio davanti al
porto, e difesa da Mehemet Alì con 1.500 uomini.
I veneziani, al comando del marchese
Del Borro, riuscirono ugualmente a sbarcare
e i turchi furono costretti a rinchiudersi nel
castello, dove pochi giorni dopo subirono il
fuoco delle batterie (12 luglio) finché, centrata
in pieno, non saltò la polveriera della
fortezza. I turchi si arresero e abbandonarono
l’isola, lasciando 65 cannoni. Due anni
dopo (1658), in seguito alle vicende della
guerra contro i turchi, il presidio veneziano,
male approvvigionato e quasi abbandonato
a se stesso, lasciò a sua volta l’isola.
@Trapani, Battaglia di Trapani, combattuta il
24 giugno 1258 nell’ambito della guerra di S.
Saba (1255-1270) tra Genova e Venezia. Le
due flotte erano ben armate, Venezia schierava
75 navi e Genova 82. Lo scontro avvenne
nelle acque di Acri. I genovesi si videro
affondare o prendere la maggior parte
delle navi per cui fuggirono. I veneziani li
inseguirono con una squadra comandata
da Giacomo Dandolo e infine li raggiunsero
vicino a Trapani, dove li sbaragliarono.
La guerra tra le due repubbliche innescò
ripercussioni nel traffico marittimo: Venezia
fu costretta a scortare i convogli e ciò
aumentò i costi a danno del commercio lagunare.
Si giunse comunque ad una nuova
tregua sotto gli auspici del papa Alessandro
IV: i genovesi rinunciarono ai privilegi
che avevano ad Acri, ma furono coinvolti
da Michele Paleologo che intendeva riconquistare
Costantinopoli e porre fine all’impero
latino d’Oriente. La guerra tra le due
repubbliche era così destinata a riaccendersi
già l’anno successivo.
@Zonchio, Battaglia dello Zonchio, combattuta
nei giorni 12, 20, 22 e 25 agosto 1499 segnò
l’inizio della seconda Guerra turco-veneziana
(1499-1503) vent’anni dopo la conclusione
della prima (1463-1479). Già dal
19 novembre 1498 la Repubblica aveva saputo
che i turchi si preparavano alla guerra.
Il 14 aprile 1499 si affidò il comando
della flotta ad Antonio Grimani con l’ordine
di presidiare Modone. Ad appoggiare i
veneziani le navi francesi che si trovavano
nella zona. Grimani si portò all’Isola di Sapienza
con 47 galere, 17 galeoni e 100 vascelli
minori. Intanto la flotta turca, forte di
67 galere, 20 galeoni e 200 vascelli di dimensioni
minori, aveva lasciato Costantinopoli
(22 luglio) facendo rotta su Nauplia
(Napoli di Romània), mentre le forze terrestri
marciavano su Lepanto. Tra il 12 e il
25 agosto le due flotte si studiarono nella
Battaglia della Sapienza o dello Zonchio, la
prima battaglia della storia combattuta con
artiglierie a bordo delle navi. Nessuno osò
prendere l’iniziativa. Le due flotte si limitarono
ad uno scambio di cannonate, finché
i veneziani, visto che le navi turche erano
il doppio, non abbandonarono le acque
lasciando Lepanto al suo destino. Nella
battaglia contro i veneziani c’era anche il
corsaro Kemal rais o Camali, alleato ad
altri suoi pari: Enrichi, Kara Hasan e Chablasi.
Fu Camali a fare uno dei pochi attacchi
alla flotta di Grimani: i prigionieri vennero
decapitati con lo scopo di scoraggiare
i nemici, ma lo stesso corsaro che assalì in
seguito la nave di Andrea Loredan e la diede
alle fiamme, salvò la vita al capitano
veneziano, contravvenendo agli ordini del
capitano generale della flotta turca.
117
@Battagliarin, Franco, guardia giurata, vittima
di un attentato alla sede del Gazzettino,
allora in Merceria. Esplose alle 4 e 41 nella
notte tra il 20 e il 21 febbraio 1978 una bomba
ad orologeria fabbricata artigianalmente con
una pentola a pressione. Diciotto anni dopo
(1996) un pentito della destra eversiva dirà
che l’attentato era stato compiuto da Giampietro
Montavoci – che intanto era morto
(1982) in un incidente stradale – per ‘punire’
il Gazzettino, che da tempo aveva avviato
una campagna contro la destra.
@Battaglie combattute dalla Repubblica:
Agnadello Agnadello (1509) (1509), Alghero Legnano (1353), (1175) Anzio
(1378), Alghero Arco (1353),(737), Argenta Lepanto (1482), (1571) Bicocca
(1522), Anzio (1378) Bosforo (1352, 1353), Lissa (1866) Brioni (1379),
Cadore Arco (737) (1508), Caravaggio Maclodio (1448), (1427) Casalmaggiore
(1657, Bicocca 1695), (1522) Creazzo (1513), Meloria Cremona (1284) (1431),
Curzola Bosforo (1352, (1298), 1353) Dardanelli Milo (1661) (1654, 1657),
Delebio Brioni (1379) (1432), Fornovo Miriocefalo (1495),(1175)
Gallipoli
(1416), Cadore (1508) Garda (1439-1440), Modone Hattin (1403) (1187),
Isonzo Caravaggio (1477), (1448) Legnano (1175), Motta di Lepanto Livenza (1100), (1412)
Lissa Casalmaggiore (1866), (1426) Maclodio Nicopoli (1427),(1271)
Marignano
(1515), Castelbolognese Meloria (1434) (1284), Milo Novara (1661), (1513) Miriocefalo
(1412), Creazzo (1513) Nicopoli (1271), Prevesa Novara (1538) (1513),
Polesella Cremona (1431) (1509), Prevesa Primaro (1538), (1271) Primaro
(1271),
Rapallo
(1431), Ravenna
(1512), Riva
(1440), Settepozzi (1263), Soncino (1431),
Sapienza o Tenedo (1656), Trapani (1258)
Zonchio (1354).
@Battaglioli, Francesco (ca 1722-1796), pittore
e incisore. Nato a Modena o Brescia morì a
Verona. Fu attivo a Venezia dal 1747 al 1751
e in seguito insegnò all’ABA (1778-1779).
@Battain, Alvise (Venezia 24 agosto 1937),
attore e doppiatore di film famosi.
@Battana (Batana), piccolo battello a fondo
piatto, con un sol remo, le cui estremità
hanno ambedue la forma di pala. In uso
nelle lagune di Venezia e di Comacchio,
per una sola persona seduta.
@Battellina, imbarcazione lunga circa 6 metri
e larga 1 e 20, affine alla gondola.
@Battello, si trova nominato in una legge
del 1279 e serviva a corredo dei navigli
come gli schifi. Battello è anche il nome
dato al mezzo di trasporto pubblico introdotto
sul finire dell’Ottocento che percorre
il Canal Grande e arriva al Lido.
@Battellona, imbarcazione del tutto somigliante
alla Battellina, ma lunga circa 10 m
e larga 2.
@Batterie, nome dato a diversi isolotti della
laguna costruiti per scopi militari durante
la seconda guerra mondiale. Essi comprendevano
cinque postazioni poligonali all’incrocio
di canali: Ottagono abbandonato (tra
Malamocco e Alberoni), Ottagono Poveglia
(situato in una insenatura della stessa Isola
di Poveglia), Ottagono Alberoni (sulla punta
degli Alberoni), Ottagono San Pietro (a fianco
della Bocca di Porto di S. Pietro a Pellestrina),
Ottagono Ca’ Roman (sulla punta
estrema di Pellestrina a guardia della Bocca
di Porto di Chioggia). Oltre a questi isolotti
ospitavano batterie anche diverse piccole
isole: Buel del Lovo, Campalto, Carbonera,
Crevan, Podo (poi detta ex Batteria
Podo) San Secondo, Trezze, Tessera, Fisolo
(poi detta ex Batteria Fisolo).
@Battesimi, Registro dei, istituito il 23 marzo
1503 in ogni sestiere e in ciascuna parrocchia.
Tre anni dopo (31 agosto 1506) si intimò ai
parroci di denunciare entro tre giorni, pena il
bando perpetuo, i bambini nobili battezzati.
Nello stesso giorno si deliberò l’obbligo dei
genitori, o di un loro prossimo parente, di
dare notizia della nascita del proprio legittimo
figlio entro otto giorni agli Avogadori de
Comun. Da questa deliberazione ebbe origine
il Libro delle nascite dei patrizi veneziani. In
seguito (1526) fu creato il Libro dei matrimoni
dei patrizi e insieme questi due libri diedero
origine al Libro d’Oro (un censimento dei
nobili ci dice che nel 1506 erano 1.671) nel
quale gli Avogadori de Comun inscrivevano
le attestazioni delle nascite e dei matrimoni
dei membri dell’aristocrazia per facilitare
l’accertamento dello stato personale di chi
voleva conservare la prerogativa di membro
del M.C. Se nel Libro d’Oro si registravano le
nascite, le morti e i matrimoni delle famiglie
patrizie che sedevano in M.C., nel Libro d’Argento
si fece la stessa registrazione per le famiglie
nobili che non sedevano nel M.C. Con
l’inizio della dominazione straniera questi
118
libri furono dichiarati chiusi dall’Austria
(8 novembre 1801).
@Battipali, ficcavano con forza pali nel terreno
per costiparlo e renderlo atto a sostenere
le fondamenta di un edificio.
@Battistelli, Giorgio (Albano Laziale 25
aprile 1953), compositore, direttore del Festival
Internazionale di Musica Contemporanea
dal 2004 al 2007.
@Battuti, persone che seguivano le processioni
e, coperte da cappuccio, si battevano a
sangue la schiena, oppure braccia, costato e
gambe in segno di penitenza. La Repubblica
giunse a vietare il loro tradizionale rito con
decreto del Consiglio dei X (28 maggio 1438).
@Bauer, albergo sul Canal Grande di fronte
alla Chiesa della Salute, sorto nel 1898 come
appendice di una storia d’amore veneziana:
l’albergo si chiamava Grand Hotel d’Italie
Bauer Grünwald dal nome dei due proprietari:
Julius Grünwald, un giovane austriaco
arrivato a Venezia che si era innamorato
della figlia di Bauer, un direttore
d’albergo, e l’aveva sposata. Bauer e Grünwald
costruirono l’albergo su progetto del
veneziano Giovanni Sardi (1863-1913). Alla
morte di Grünwald (1924), i suoi eredi
continuarono a gestire l’albergo fino alla
vendita nel 1930 ad Arnaldo Bennati, costruttore
navale ligure, che lo chiuse per
quasi un decennio, lo rinnovò completamente
e lo riaprì nel 1949. La nipote di
Bennati, Francesca Bortolotto Possati, lo fece
ancora rinnovare (1999) e vi aggiunse
due nuove estensioni: un vicino edificio
cinquecentesco chiamato la Casa Nova
Bauer (2005), per offrire ai clienti una scelta
alternativa alla vita in albergo, e il Palladio
Hotel alla Giudecca, ricavato dalla trasformazione
dell’Ospizio delle Zitelle [vedi].
@Bauta, o Bautta, etimologia piuttosto oscura,
forse da bau, bau che si usa giocando con
i bambini. Indica un intero travestimento
consistente in un mantellino con cappuccio
e maschera. In altre parole la bauta era composta
da tabarro, tricorno nero, volto bianco
con labbro superiore allargato e sporgente
sotto il naso minuto capace di mascherare
il timbro di voce, amplificandolo.
Tutti la portavano a Venezia per celare la
propria identità. Ai patrizi e alle patrizie
era imposta per legge quando si recavano
nei pubblici ritrovi, sia per frenare il lusso,
sia per impedire che i nobili fossero menomati
nella propria dignità venendo a contatto
con il popolo. «Ufficialmente l’uso
della baùta era permesso dai primi di ottobre
al 16 novembre, poi per tutto il carnevale
e nei giorni di San Marco, nella quindicina
dell’Ascensione [...] ed in altre occasioni
e feste straordinarie, come quella per
l’elezione del doge ed altre» [Vitali I 51].
@Bauta (La), giornale satirico del Novecento
che, come recitava il sottotitolo, ciacola
senza mascara ogni settimana de tuto e de tuti.
@Baviera, famiglia ammessa ad honorem in
M.C. intorno al 1623.
@Bazolani, famiglia originaria di Ancona,
produsse antichi tribuni e si estinse nel
1315 [Bettinelli s.v. Bazolani].
@Bazoli, Giovanni, bresciano, 6° presidente
della Fondazione Giorgio Cini (1999-2010).
@Bazzani, Giacomo, organaro, acquistò nel
1830 la bottega dei Callido [vedi] e la gestì
assieme ai figli.
@BBPR, acronimo del gruppo di architetti
119
(G.L. Banfi, L. Barbiano, E. Peressutti, E.N.
Rogers), costituitosi nel 1932 con sede a Belgiojoso
(Pavia), che progettò il padiglione
canadese ai Giardini della Biennale (1958).
@Beati veneziani, vedi Santi e beati veneziani.
@Beauharnais, Amalia di Baviera, sposò il
viceré d’Italia Eugenio Beauharnais (1806)
con il quale giunse a Venezia per trascorrervi
la luna di miele.
@Beauharnais, Eugenio (Parigi 1781-Monaco
di Baviera 1824), viceré del regno d’Italia,
principe di Venezia e d’Eichstätt, granduca
di Francoforte, duca di Leuchtenberg e primo
Gran Maestro del Grande Oriente d’Italia.
Giunse a Venezia il 3 febbraio 1806 in
luna di miele con la moglie Amalia. Gli sposi
si fermarono cinque giorni per visitare la città
e gustare l’ospitalità veneziana, che mostrò
il meglio di sé nei festeggiamenti organizzati
la sera del 5 febbraio: quattro orchestre
nella Piazza illuminata, rinfresco e ballo
mascherato alla Fenice. Lusingato da simili
accoglienze, Eugenio annunciò la creazione
della Camera di Commercio, confermando la
pensione per i barnaboti (i patrizi poveri),
concedendo il porto franco, decretando l’istituzione
della carica di podestà assistito da 9
savi (in seguito chiamati assessori) e quindi
dando alla città una autorità municipale con
giurisdizione ristretta ai soli sestieri più la
Giudecca e qualche isola minore.
@Bebe, vedi Torre di Bebe.
@Beccari, Gualberta Alaide (1842-1906), padovana,
fondò nel 1868 un giornale con
chiari intenti educativi e dichiarata ispirazione
mazziniana intitolato La Donna, con
una redazione esclusivamente femminile,
impegnata a delineare il profilo di una donna
virtuosa, consapevole dei propri doveri
ma pienamente cosciente, nello stesso
tempo, dei propri diritti. Nel 1871 La Donna
trasferita a Venezia, diveniva bimestrale
e aumentava il numero delle pagine, ma
già nel 1877, per ragioni di salute, Beccari
si recava a Bologna e vi trasferiva la redazione
del giornale. Il periodico sopravvisse
fino agli anni Novanta.
@Beccaria, Cesare (1738-1794), giurista, filosofo,
economista e letterato milanese, figura
di spicco del suo tempo. Sosteneva l’abolizione
della pena di morte, che non impedisce
i crimini e non è efficace come deterrente,
nonché della tortura, che è una
punizione preventiva ingiusta e crudele, e
non serve a scoprire nulla, giacché fornisce
dubbie confessioni. La Repubblica Veneta
abbandonò la pratica della tortura nei procedimenti
penali molto prima della pubblicazione
dell’opera di Cesare Beccaria,
Dei delitti e delle pene (1764).
@Beccarie, o beccherie, i luoghi di macellazione
o di vendita delle carni che durante
la Repubblica venivano date in appalto
dallo Stato il quale le controllava attraverso
i Provveditori alle Beccherie.
@Beccaruzzi, Francesco (1492-1563), pittore
coneglianese, attivo anche a Venezia.
@Becconi, antica famiglia patrizia presente
in M.C. prima della Serrata (1297) e appartenente
alle case nuove.
@Becher, beccaio, beccaro, macellaio, cioè
venditore di carni bovine e ovine
@Bedmar, marchese, ovvero don Alfonso de
la Cueva. Costui, in combutta con alcuni
nobili veneziani, con il viceré di Napoli (il
duca di Osuna) e con il governatore di Milano
(il duca di Toledo) tramò la Congiura
di Bedmar [vedi], che si chiuse nel 1623
quando il Consiglio dei X fece catturare e
giustiziare i responsabili, mentre Bedmar,
protetto dalla sua qualità di ambasciatore,
poté liberamente lasciare la città.
@Beffa del Goldoni, ideata da Giuseppe
Turcato e realizzata la sera del 12 marzo
1945 da un piccolo gruppo di partigiani
della Brigata Biancotto. Durante la recita di
Vestire gli ignudi di Pirandello i partigiani
irruppero nel Teatro Goldoni, tenendo sotto
il tiro delle pistole soldati tedeschi e
fascisti; dal palcoscenico Cesco Chinello
pronunciò un appello alla resistenza e alla
lotta, annunciando la vicina liberazione;
prima di allontanarsi indisturbati, i partigiani
lanciarono pacchi di manifestini. La
notizia della ‘beffa’ fu divulgata in tutta
Europa dalle radio dei Paesi liberi.
@Beffa di Buccari, iniziò da Venezia nella
notte tra il 10 e l’11 febbraio 1918 per forzare
l’ingresso della baia di Buccari, sulla
costa dalmata: tre Mas costruiti a Venezia
con i numeri 94, 95 e 96 imbarcarono Costanzo
Ciano, Luigi Rizzo e Gabriele D’An-
120
nunzio e partirono dalla Riva del Redentore,
alla Giudecca, nel cui Campo fu in seguito
posto un pilo (1929) a ricordo dell’impresa.
Entrarono nella Baia di Buccari,
affondarono un piroscafo austriaco e poi
lasciarono tre bottiglie in ognuna delle
quali vi era lo stesso messaggio:
@Bela III, re d’Ungheria (1173-1196), pose
ostacoli alla navigazione veneziana e cercò
in tutti i modi di estendere il dominio ungherese
in Dalmazia per cui dovette combattere
due guerre contro Venezia: dal 1181
al 1188 e dal 1190 al 1191.
@Belardinelli, Silvano (Venezia 1942), regista.
@Belcaro, Pierantonio (Venezia 13 giugno
1957), politico: consigliere regionale dal 1986
e assessore (1990-1992), consigliere comunale
e assessore (2006-2010).
@Belegno, o Bellegno, antica famiglia patrizia
presente in M.C. prima della Serrata (1297) e
appartenente alle case nuove. Si estinse il 20
luglio 1750 con Paulo Antonio. «Si denominavano
Selvo [vedi], e vennero da Bergamo
ad abitare in Rivoalto [...] e fecero edificare
la Chiesa di S. Bartolameo» [Bettinelli
s.v. Bellegno]. Ebbe 6 procuratori:
@Belegno (Bellegno), Jacopo, 9° patriarca di
Grado residente a Venezia (1254-1254).
@Beligeri, vedi Polani.
@Belisario, Flavio (ca 500-565), il più grande
generale bizantino e uno dei più grandi condottieri
della storia. Servì sotto Giustiniano I
che nel 535 gli ordinò di attaccare gli ostrogoti
per restaurare quanto più possibile l’impero
romano d’Occidente. Con 15.000 soldati
conquistò rapidamente la Sicilia e penetrò
poi nell'Italia peninsulare. A Napoli e a Roma,
nel 536, fu acclamato come un liberatore,
e gli furono aperte le porte nonostante la
presenza delle guarnigioni di ostrogoti in
città. Belisario tornò in Italia nel 544 e trovò
una situazione radicalmente cambiata. Gli
ostrogoti avevano eletto Totila loro nuova
guida (541), e avevano riconquistato tutto il
settentrione d’Italia e costretto i bizantini ad
evacuare Roma. Belisario fondò a questo
punto l'esarcato d’Italia. Dopo essersi organizzato
tentò di riprendere il controllo di
Roma, ma a causa degli scarsi rifornimenti
di uomini e mezzi, dovuti alla gelosia di
Giustiniano, i suoi risultati furono perdenti e
nel 548 Giustiniano lo destituì a favore di
Narsete. Nel canto VI del Paradiso, Dante fa
di Belisario l’esempio del combattente vittorioso
perché protetto dal favore di Dio.
@Bella, Gabriel (Venezia 1730-1799), pittore
vedutista, ritrasse scene di costume.
@Bellavitis, Giorgio (1926-2009), grande fumettista
e architetto, artefice di alcuni tra i
più importanti restauri realizzati a Venezia
(Ca’ Foscari, Ca’ Rezzonico, Chiostro di S.
Salvador). Progettò anche il giardino per il
Palazzo Venier dei Leoni e fu l’autore di un
libro importante sull’Arsenale di Venezia.
@Bellegarde, Heinrich Joseph (1756-1845).
Generale austriaco si distinse nella resistenza
a Napoleone durante la campagna
d’Italia e, dopo Marengo (14 giugno 1800),
divenne capo di stato maggiore in Italia.
Ancora (1809) contro Napoleone a Essling
e a Wagram, tornò in Italia nel 1814 e governò
fino al 1816 il Lombardo-Veneto, per
il quale sollecitò invano da Metternich
maggiore autonomia.
@Bellemo, Lavinio, allievo di Carlo Scarpa,
restaurò Ca’ Tron, sul Canal Grande, dopo
l’acquisto fatto dallo Iuav nel 1972.
@Belli, Ubaldo, partigiano, ucciso nel 1944.
@Bellinato, Angelo, vedi Lista dei 40 indesiderabili.
@Bellini, celebre famiglia di pittori veneziani
il cui capostipite fu Jacopo. A lui seguirono
i figli Gentile e Giovanni.
@Bellini, Gentile (Venezia 1429-1507), figlio
maggiore di Jacopo e fratello di Giovanni.
Fu chiamato Gentile in omaggio a Gentile
121
da Fabriano che era stato il maestro del padre.
Nel 1465 dipinse il S. Lorenzo Giustiniani
e nel 1466 due teleri per la Scuola Grande
di S. Marco (poi perduti). Nel 1469 fu creato
conte palatino e cavaliere. Nel 1474 si offrì
di riparare la Sala del M.C. danneggiata da
un incendio. Nel settembre del 1479 fu inviato
a Costantinopoli come pittore ufficiale
della Repubblica avendo Maometto II
richiesto un ritrattista: il dipinto del sultano
si trova alla National Gallery di Londra. Ritornò
l’anno seguente. Nel 1494 rimase vedovo
della prima moglie, Caterina Baresina,
e nel 1503 della seconda, Maria Gabon. Nel
frattempo aveva completato due celebri dipinti,
la Processione a S. Marco (1496) e il Miracolo
della Croce (1500). Morì il 22 febbraio
1507 e il giorno seguente fu sepolto nella
Chiesa di S. Giovanni e Paolo [Cfr. Vasari III
77-100], dove fu tumulato anche il fratello
Giovanni [vedi], ma i due corpi confluirono
poi nel cimitero della chiesa a seguito di
una ristrutturazione.
@Bellini, Giovanni (Venezia ca 1430-1516),
detto anche il Giambellino, figlio naturale di
Jacopo. Nel 1471, alla morte del padre, lavorò
in bottega assieme al fratellastro maggiore
Gentile. Tra i Bellini, Giovanni fu il
«maggiore di tutti per eccellenza nell’arte»
[Vasari III 78 nota 3]. Al padre dovette poco,
molto al Mantegna e ad Antonello da Messina:
formatasi una maniera propria «iniziò
la vera pittura veneziana. Amò il colore, e i
suoi quadri si ammirano per l’accordo pacato
e profondo delle varie tinte, sempre maggiormente
sfumate; nelle sue pitture si nota
una sua dolce e malinconica poesia, un’eletta
bellezza fisica, una commossa interpretazione
del paesaggio» [Vasari III 78 nota 3].
Nel 1483 fu chiamato a rinnovare la Sala del
M.C. Si sposò con una certa Ginevra che nel
1489 fece testamento in favore suo e del figlio
Alvise (†1498). Esiste un carteggio
(1501-1506) con Isabella d’Este che tentò di
costringerlo invano a far quadri di soggetto
inventato da lei, mentre l’artista voleva dipingere
di propria ispirazione. Nel 1505 dipinse
la pala di S. Zaccaria, nel 1507 quella
di S. Francesco della Vigna e nel 1513 quella
di S. Giovanni Crisostomo. Morì il 29 novembre
1516 e fu sepolto col fratello Gentile
[vedi]. È presente nel Panteon Veneto con un
busto dello scultore Lorenzo Larese Moretti.
@Bellini, Jacopo (ca 1396-1471), pittore la cui
fama è in parte (ingenerosamente) offuscata
da quella dei figli, Gentile e Giovanni. Fu
allievo di Gentile da Fabriano che dipinse a
Palazzo Ducale forse tra il 1411 e il 1414. Nel
1437 fu ammesso alla Scuola Grande di S.
Giovanni Evangelista: «Jacopo disegnò in
modo mirabile, specialmente per le ampie e
minuziose vedute d’insieme. Due dei suoi
quaderni di disegni si conservano ancora,
l’uno al Louvre e l’altro a Londra, nel British
122
Museum [...] Non solo fu acuto
investigatore di cose antiche di
architettura, trascrittore di epigrafi,
ricercatore di costumi romani,
ma studiò e riprodusse con
precisione ed amor ciò che osservava
nella natura stessa» [Vasari
III 88 nota 3]. Nel 1453 la figlia Nicolosia
sposò Andrea Mantegna.
@Bellini, Vincenzo (1801-1835),
compositore, tra i più celebri o-
peristi dell’Ottocento. Al Teatro
La Fenice rappresentò la tragedia
lirica I Capuleti e i Montecchi,
composta a Venezia nei due mesi
precedenti durante un freddissimo
inverno che aveva ghiacciato gran
parte della laguna. Bellini ritornò a Venezia
con un’altra prima assoluta: Beatrice di
Tenda (1832).
@Belliniano, Vittore (ca 1456-1529), o Vittore
di Matteo, pittore, allievo di Giovanni Bellini,
alla cui morte (1516) ne ereditò la bottega
assieme alle prestigiose commissioni,
e non potendo subentrargli anche nel marchio
di famiglia, sicura garanzia di successo,
pensò bene d’aggirare l’ostacolo aggettivandone
il nome [Cfr. Rombolotto 22].
Collaborò a lungo con Giovanni Bellini, del
quale fu uno dei continuatori.
@Belloni, famiglia proveniente dalla Romània
che si estinse nel 1393. Un’altra famiglia
dello stesso nome fu aggregata al M.C.
per soldo il 29 dicembre 1647, durante la
guerra di Candia (1645-1669), e subito si
estinse con Bortolamio (4 marzo 1659).
@Bellosello, o Belosello, famiglia proveniente
da Capodistria ammessa al patriziato per
le benemerenze acquisite nella
guerra contro il patriarca di A-
quileia. Si estinse nel 1364 [Bettinelli
s.v. Bellosello].
@Bellotto, o Belotto, famiglia originaria
di Brescia, aggregata al
patriziato per soldo il 28 settembre
1685 durante la guerra di Morea
(1684-1699). Si estinse il 10
marzo 1743 con Lodovico.
@Bellotto, Anna Maria, madre di
Daniele Manin [vedi].
@Bellotto, Bernardo (Venezia 30
gennaio 1720 m.v.-Varsavia 17 ottobre
1780), nipote del Canaletto per parte di
madre (Fiorenza Canal) e poi suo fedele allievo.
Nel 1747, a 26 anni, finito l’apprendistato,
lasciò la bottega dello zio e, invitato
dall’elettore di Sassonia Augusto III, si
trasferì a Dresda. Qui divenne pittore di
corte ed ottenne subito fama e successo,
anche a livello europeo. Nel 1758 l’imperatrice
Maria Teresa d’Austria lo chiamò a
Vienna. Tre anni dopo fu a Monaco di Baviera
e vi rimase 5 anni, poi si trasferì a
Varsavia (1767), dove trascorse gli ultimi
anni della sua vita, come pittore di corte
del re polacco, e dove fu sepolto. Dei luoghi
visitati ha lasciato una traccia nelle sue
tele, che si distinguono per l’accuratezza
dei particolari. Le vedute realizzate a Dresda
furono prese come modello per la ricostruzione
della città dopo il disastroso bombardamento
inglese (13 febbraio 1945). Alcune
sue opere si trovano anche a Venezia
(Gallerie dell’Accademia).
@Bellotto, Umberto (Venezia 1882-1940), artigiano
del ferro e del vetro, tra i primi ad
unire l’arte vetraria veneziana con quella
del ferro battuto. Ereditò la bottega ferriera
paterna a 19 anni. Lavorò per le ditte vetrarie
Barovier e Toso e collaborò con vari
artisti. Tra le opere più famose la cancellata
della tomba di Dante Alighieri a Ravenna
e le inferriate per la Banca d’Italia a
Rialto. Fu più volte presente alla Biennale
(1914, 1920, 1922, 1924), la quale nel 1995
gli dedicò una esposizione di 5 opere. Al
Lido di Venezia collaborò con diversi architetti:
Alessandri, Rupolo, Narduzzi, Sardi,
Ongaro. Con Rupolo collaborò nel 1907 alla
realizzazione delle balaustre in stile Liberty
delle scale esterne di Villa Terapia o
Villa Klinger, raffiguranti insetti (libellule,
farfalle, ecc.) catturati in ragnatela in ferro
battuto. Dello stesso periodo sono i cancelli
degli ingressi di Villa Romanelli in stile
Liberty floreale. Nel 1910 la collaborazione
fra i due è consolidata dall’esecuzione del
cancello di Villa Otello nel quale sono riprodotti
due pavoni, uno per battente, a
ruote spiegate ottenute tramite una serie di
maglie mobili circolari. Alla collaborazione
con Sardi sono attribuiti il cancello della
123
Darsena e i fanali d’ingresso dell’Hotel Excelsior.
Sono di Bellotto anche il cancello
dell’Hotel Villa Regina in Gran Viale e il
cancello di Villa Gemma. Bellotto fu anche
autore di arredi di interni, come i lampadari
della hall dell’Excelsior e dell’Hotel
Quattro Fontane. Assieme a Giuseppe
Torres partecipò alla realizzazione di paramenti
e infissi dell’interno del Tempio
Votivo [vedi].
@Bellucci, Antonio (Pieve di Soligo 1654-
1726), pittore. Lavorò anche a Venezia. La
sua prima opera (1691), intitolata Lorenzo
Giustinian, fu collocata nella Chiesa di S. Pietro
di Castello. Tra i suoi allievi Antonio Balestra
e Jacopo Amigoni.
@Belluno, città antichissima ricordata da
Plinio e Tolomeo, diventata romana e poi
soggetta a goti, longobardi e franchi (che
ne fecero una contea), dominata da varie
signorie (Ezzelino, Scaligeri, Carraresi, Visconti),
si diede alla Repubblica e come Feltre
[vedi] ne seguì le vicende fino all’unione
al regno d’Italia (1806).
@Bembo, famiglia di origine bolognese, annoverata
tra quelle di più antica nobiltà, di
fatto una delle 24 famiglie tribunizie e in
particolare delle 4 case vecchie, dette evangeliche
perché fondarono nel 725 il primo
Monastero di S. Giorgio Maggiore. La sua
presenza in laguna si fa risalire ad un Giovanni,
tribuno di Eraclea nel 527. Presente
in M.C. nel 1797. Esiste. La famiglia ebbe
una gran quantità di militari e senatori, il
celebre cardinale Pietro, un doge (Giovanni)
e 3 procuratori:
La famiglia è ricordata da alcuni toponimi
nei sestieri di Cannaregio, Dorsoduro, S.
Marco e S. Croce.
@Bembo, Antonia (Venezia 1643-Parigi 1715),
donna colta e musicista di gran valore. Disillusa
dal marito lo abbandonò per recarsi
a Parigi dove visse sino alla morte, accolta
presso la corte di Luigi XIV. Annarosa Manetti
ha scritto la sua biografia: Antonia
Bembo. Una musicista veneziana alla corte del
re Sole (2008).
@Bembo, Antonio, beato, gesuato veneziano,
vissuto nel 14° secolo.
@Bembo, Bernardo (Venezia 19 ottobre 1433-
28 maggio 1519), umanista e podestà di Ravenna,
padre del celebre Pietro. A lui si deve
l’avvio della costruzione della cella destinata
ad accogliere le spoglie mortali di
Dante Alighieri, affidandone l’opera allo
scultore Pietro Lombardo. È sepolto nella
Chiesa di S. Salvador (S. Marco).
@Bembo, Carlo (†1503), figlio di Bernardo e
fratello maggiore di Pietro. Fu uno dei protagonisti
delle Prose della volgar lingua pubblicate
dal fratello nel 1525.
@Bembo, Cornelia, dogaressa, moglie del
doge Vitale Falier (1084-1096).
@Bembo, Dardi, letterato. Nel 1742 pubblicò
una sua traduzione di Platone.
@Bembo, Francesco, 48° vescovo di Castello
(1401).
@Bembo, Francesco, ebbe il comando della
flotta nella guerra contro i milanesi nel 1426.
Si rese celebre per molte imprese guerresche.
@Bembo, Giovanni, 92° doge (2 dicembre
1615-16 marzo 1618). Aveva 72 anni (era
nato il 21 agosto 1543) e un bel passato di
militare. A soli 12 anni aveva dimostrato
tutto il suo coraggio imbarcandosi su una
galea. A 28 anni partecipò alla battaglia di
Lepanto (1571) al comando di una galea distinguendosi
per l’ardire nonostante le
ripetute ferite. Più volte provveditore d’armata,
fu savio, consigliere, infine capitano
generale da mar, mentre il 14 agosto 1601 fu
eletto procuratore di S. Marco de ultra. Alla
morte del doge Marcantonio Memmo il
dibattito su chi dovesse essere il futuro doge
s’infiammò subito. Dopo scontri e falliti
compromessi solo la minaccia
di sciogliere il conclave,
dopo 24 giorni e 114 votazioni,
costrinse i 41 elettori
dogali a convergere sul Bembo,
membro d’una casa vecchia.
È sepolto nella Chiesa
di Sant’Andrea della Zirada
(S. Croce). Durante il suo
dogado si combattè la guerra
di Gradisca (1616-1617)
per liberare l’Adriatico dai
pirati uscocchi, foraggiati
dal duca d’Austria col fine
di colpire il commercio veneziano.
@Bembo, Illuminata (†Venezia 1483), beata,
monaca terziaria Francescana. Erudita, scrisse
la vita di santa Caterina da Bologna.
@Bembo, Leone (†1188), beato, fu sacerdote
a Palazzo Ducale e partecipò alla seconda
crociata (1147-1149) al seguito del doge Domenico
Michiel, che lo nominò ambasciatore
e vescovo di Siria. Ritornato a Venezia,
Leone si ritirò nell’orto del Monastero delle
Benedettine di S. Lorenzo (Castello) e qui
concluse la sua vita. Fu sepolto a Dignano
(in Istria), forse suo paese natale sotto il dominio
veneziano. Nel 1321 Paolo Veneziano
dipinse il coperchio del sarcofago. Nel 1471
fu avviato il processo di beatificazione.
@Bembo, Leone I, vescovo di Equilo (1010-
1040).
@Bembo, Leone II, vescovo di Equilo (1040-
1066).
@Bembo, Marco (Venezia 1230-Costantinopoli
1296), fu consigliere ducale e tra l’altro bailo
di Negroponte, poi di Costantinopoli.
@Bembo, Paolo, uno dei patrizi che scelti a
balottazione segreta ebbero il compito di
giurare l’obbedienza pretesa dall’Austria il
25 febbraio 1798. Gli altri erano Zuanne
Zusto, Stefano Valier, Niccolò Morosini IV,
Prospero Valmarana, Marco Zorzi, Zuanne
Pesaro, Iseppo Giovanelli, Zan Piero Grimani,
Lodovico Manin, Piero Bonfadini, Alvise
Contarini II.
@Bembo, Pier Luigi, 9° podestà/sindaco di
Venezia (1860-1866).
@Bembo, Pietro (Venezia 20 maggio 1470-
Roma 18 gennaio 1547), figlio di Bernardo
ed Elena Morosini, bibliotecario, cardinale,
124
vescovo umanista e storiografo
della Repubblica. La
sua famiglia possedeva il
palazzo sulla Riva del Carbon
a Rialto dove Pietro
nacque. È presente nel Panteon
Veneto. con un busto
dello scultore Angelo Cameroni.
Ancora bambino seguì
il padre, senatore della Serenissima,
a Firenze, dove apprezzò
il toscano, che da allora
preferì al veneziano.
Dal 1492 al 1494 studiò greco
a Messina. Ritornato a Venezia collaborò
con Aldo Manuzio, pubblicando nel 1495 la
grammatica greca del suo insegnante di
greco Costantino Lascaris (1434-1493) chiamata
Erotemata. Il suo esordio letterario avvenne
con la pubblicazione del dialogo latino
De Aetna ad Angelum Gabrielem liber (A.
Manuzio, Venezia, 1496), dove scrisse della
Sicilia. Si laureò a Padova e fece ulteriori
studi (1497-1499) alla corte di Ferrara dove
incontrò Ludovico Ariosto e iniziò ad elaborare
Gli Asolani. Tornò a Ferrara nel 1502
e conobbe Lucrezia Borgia, con la quale
ebbe una relazione. In quel periodo Ferrara
era in guerra con Venezia per il controllo
del Polesine, di Rovigo e del mercato del
sale (guerra del sale). Nel 1505 Ferrara fu
colpita dalla peste e Bembo fuggì. Fra 1506
e 1512 visse ad Urbino, e qui iniziò a scrivere
una delle sue opere maggiori: Prose
della volgar lingua (pubblicata nel 1525). Nel
1513 seguì a Roma Giulio de’ Medici, futuro
papa Clemente VII di cui diventò segretario.
In seguito (1521), si trasferì a Padova
con la sua amante Faustina Morosina della
Torre, che gli diede un figlio. Nel 1529 ritornò
a Venezia dove ricoprì l’incarico di
bibliotecario della Marciana e storiografo
della Repubblica. In quest’ultima veste
scrisse sugli eventi che vanno dal 1487 al
1513, allacciandosi all’opera del Sabellico
che va dalle origini al 1486. Nel 1539 fu
creato cardinale da Paolo III e ritornò a Roma,
dedicandosi alla teologia e alla storia
classica. Fu poi vescovo di Gubbio e in seguito
di Bergamo. È sepolto a Roma nella
Chiesa di S.M. sopra Minerva; la sua lastra
125
tombale è collocata sul pavimento, dietro
l’altar maggiore.
@Bembo, Pietro Antonio, capo della Quarantia
al Criminal e come tale uno dei componenti
della Consulta che si riunì per la
prima volta la sera del 30 aprile 1797 nelle
camere del doge sotto l’incalzare delle richieste
di Bonaparte. Fu poi uno dei 60
municipalisti del 1797.
@Benado, antica famiglia originaria di Musestre,
nel trevigiano, si estinse prima della
Serrata (1297). Un discendente che non era
nel M.C. fu per benemerenza ammesso al
patriziato [Bettinelli s.v. Benado].
@Benali (Benagli), Bernardino (1458-1543),
tipografo ed editore bergamasco. Ancora
giovane si trasferì a Venezia, diventando
uno dei primi stampatori della Repubblica
e uno dei fondatori dell’editoria veneziana.
Gli incunaboli usciti dai suoi torchi, tutti di
grande bellezza, sono oggi assai ricercati e
rari. Il suo primo libro risale al 1485. Tra le
opere più famose il Supplementum chronicarum
(1486), di Jacopo da Bergamo, con
molte vedute di città italiane, la Divina Commedia
(1491) e Le favole di Esopo volgarizzate
(1492-93), entrambe finemente xilografate.
@Benassi, Domenico, detto Memo (Sorbolo
1891-Bologna 1957), famoso attore teatrale,
si stabilì a Venezia. Si distinse nei grandi
caratteri di Goldoni. Claudio Dell’Orso ha
scritto la sua biografia in Distefano e Pietragnoli,
vol. 9.
@Bencovich, Federico (1677-1753) pittore
dalmata-veneziano, giunto giovanissimo a
Venezia per studiare pittura. Conobbe G.B.
Piazzetta e fece amicizia con R. Carriera.
Nel 1734 diventò pittore di corte a Vienna.
@Bene, Carmelo (1937-2002) , attore teatrale
pugliese, diresse la Biennale Teatro (1988-
1992).
@Benedetti, o Benedetto, famiglia proveniente
dalla Siria, dopo la caduta di Acri (1291),
ammessa al M.C. prima della Serrata. Ebbe
un patriarca (Giovanni) un vescovo di
Treviso (Giovanni Benedetto 1418-1437) e
uno di Caorle (Benedetto Benedetti 1609-
1629), dopo di che si estinse.
@Benedetti, Alessandro (Legnago ca 1450-
Venezia 1512), medico. Nel 1490 la Repubblica
lo chiamò alla cattedra di Anatomia e
Chirurgia di Padova e lui
fece costruire il primo teatro
anatomico in legno,
smontabile, poi fatto diventare
permanente da G. Fabrici
d’Acquapendente [vedi].
Nel 1493 pubblicò la grande
opera Anatomiae, sive
historiae corporis humani libri
quinque.
@Benedetti, Giovanni, 28°
patriarca di Grado residente
a Venezia (1400).
@Benedetti, Giovanni Battista (Venezia 1530-
Torino 1590), filosofo e matematico, considerato
precursore di Galileo nel campo della
dinamica. Copernicano, affermò (1553)
che corpi diversi cadono nello stesso lasso
di tempo, scoperta che spesso è attribuita a
Galileo Galilei. In una lettera a Cipriano de
Rore (1563) propose una nuova teoria sulla
consonanza (suoni eseguiti simultaneamente
e tali che l’effetto complessivo risulti
morbido e gradevole), ripresa nel secolo
dopo dall’olandese Isaac Beeckman e dal
francese Marin Mersenne. Nell’opera Diversarum
speculationum mathematicarum et physicarum
liber (1580) espone tra l’altro una
teoria dell’equilibrio dei liquidi nei vasi comunicanti,
la teoria del torchio idraulico e il
calcolo delle diagonali di un quadrilatero
iscritto in un cerchio quando siano dati i
quattro lati. Nella battaglia di Lepanto (1571)
comandò una galea. Si trasferì a Torino per
ricoprire l’incarico di intendente di musica
e astrologia. A Venezia il Liceo Scientifico
G.B. Benedetti è dedicato alla sua memoria.
@Benedettine, religiose dell’Ordine di San
Benedetto, sono organizzate in numerose
federazioni e congregazioni monastiche.
Le origini di questo ordine sono piuttosto
oscure. A Venezia sappiamo che i dogi Angelo
e Giustiniano Partecipazio (9° secolo)
fecero aggiungere alla Chiesa di S. Zaccaria
un monastero di Benedettine, riedificato
sotto il doge Orso Partecipazio I (864-881)
dalla badessa Giovanna che ne era la figlia.
@Benedettini, ordine monastico legato storicamente
alle origini di Venezia. I Benedettini
costellarono di monasteri e abbazie la laguna
contribuendo al controllo della stessa. Essi
126
s’insediarono in origine ad Altino, nel Convento
maschile di S. Stefano subito dopo la
fondazione dell’ordine da parte di san Benedetto
da Norcia (529 dicono alcuni, 534
altri). Poi si trasferirono a Tessera e da qui
alcuni (724-727) a Brondolo [vedi] e altri a S.
Servolo, edificando chiesa e convento (764-
804) per spostarsi in seguito a S. Ilario (tra
Mira e Gambarare) e infine rifugiarsi a Venezia
nel complesso di S. Gregorio (Dorsoduro).
I monasteri, maschili (S. Giorgio Maggiore)
o femminili (S. Zaccaria e S. Lorenzo),
furono costruiti in posizioni strategiche per
controllare la zona sulla quale insisteva il loro
insediamento; più spesso erano avamposti
fortificati a protezione della città, come il
complesso di S. Ilario (tra Mira e Gambarare),
che fungeva da testa di ponte con la
terraferma, o quello di S. Nicolò di Lido
che aveva il compito di controllo del porto,
o ancora quello dei santi Felice e Fortunato
nell’Isola di Ammiana (che dominava la laguna
nord), sorto intorno al mille, al quale
papa Innocenzo III assegnò (1198) il monastero
e la Chiesa dei Santi Filippo e Giacomo (S.
Marco) nella quale i Benedettini poterono
rifugiarsi dopo aver abbandonato Ammiana
che lentamente spariva inghiottita dalle
acque. Il complesso dei Santi Filippo e Giacomo
fu succesivamente donato (4 settembre
1472) alla Cappella Ducale per ospitare
il primicerio di S. Marco. Vedi anche Ordini
religiosi a Venezia e Istituti religiosi.
@Benedetto III, 104° papa (855-858) in fuga
dalla violenza scatenata dall’antipapa Anastasio
(855) si rifugiò a Venezia, ospite delle
monache del Monastero
di S. Zaccaria. Da questo
evento nacque la leggenda
del Corno ducale, cioè il berretto
indossato dal doge come
simbolo della sua autorità:
il papa, colpito dalle
virtù delle monache, tornato
a Roma inviò loro alcune
importanti reliquie, tra cui i
corpi di san Pancrazio martire
e di santa Sabina vergine,
per cui visitare annualmente
la Chiesa di S. Zaccaria
nel giorno di Pasqua diventò
quasi un dovere morale per il doge, al
quale la badessa, Agostina Morosini, in segno
di ringraziamento, fece dono di un nuovo,
preziosissimo, corno ducale.
@Benetti, famiglia patrizia, si estinse il 3
giugno 1658 con Vicenzo.
@Benevolo, Leonardo (1923), famoso docente
piemonese, fu chiamato ad insegnare
storia dell’architettura allo Iuav negli anni
‘60 del Novecento.
@Benfatto, Alvise (Verona 1554-Venezia 7
ottobre 1609), pittore, detto il Friso, nipote,
discepolo e collaboratore di Paolo Veronese,
lavorò a Venezia dal 1584, soprattutto
nelle chiese. La sua opera migliore (Il sogno
di Costantino prima della battaglia con Massenzio)
si trova nella Chiesa di S. Nicolò.
@Benini, Ferruccio (1854-1916), attore genovese,
ma coneglianese di adozione, fu il
maggior interprete delle commedie di Giacinto
Gallina con la sua Compagnia Veneta.
@Benini, Gaetano, 5° presidente della Municipalità
Provvisoria (15-28 luglio 1797).
Esaurite tutte le fonti finanziarie possibili,
si vide costretto a firmare l’utilizzo degli
oggetti preziosi di proprietà del governo,
da trasformare in moneta contante: ori e
argenti delle varie chiese e conventi di Venezia,
e parte del Tesoro di S. Marco presero
così la via della Zecca per essere fusi.
@Benkhard, Agost, restaurò e parzialmente
ricostruì il padiglione ungherese ai Giardini
(1958).
@Benoni, Giuseppe (Trieste 1618-Venezia
1684), architetto e ingegnere idraulico, proto
del Magistrato delle Acque dal 1637,
realizzò la Torre della Punta della Dogana
(1677). Operò anche nelle chiese di S. Basso
e S.M. del Giglio.
@Bensisi, o Bencisi, famiglia proveniente da
Bari. Presente nel 1297 in M.C. si estinse
nel 1346, secondo altri nel 1366 [Bettinelli
s.v. Bensisi].
@Bentivoglio, famiglia bolognese, dominò
la città di Bologna dal 1401 al 1506. Il 14
marzo 1488 fu assunta ad honorem al patriziato
con Giovanni II (1443-1508). Estinta.
@Bentivoglio, Ercole (Mantova 1507-Venezia
6 novembre 1573), poeta, commediografo e
satirico, si trasferì a Venezia (1550) dove
visse il resto della sua vita, frequentando
127
con il Doni e il Sansovino l’Accademia dei
Pellegrini, con il diritto, come patrizio discendente
di Giovanni Bentivoglio, di
prendere parte alle sedute del M.C. della
Repubblica. È sepolto nella Chiesa di S.
Stefano. A Venezia pubblicò Sogno amoroso,
poemetto in ottave, e le commedie in versi
endecasillabi, I fantasmi e Il geloso. Nel 1546
uscirono sempre a Venezia le Satire.
@Benvenuti, Augusto (1838-1899), scultore,
realizzò tra l’altro il Monumento a Garibaldi
(1887) e quello ai Soldati di terra e di mare
(1885), posti ai Giardini di Castello, e il Monumento
ai Martiri veneziani Attilio ed Emilio
Bandiera e Domenico Moro (1890) per la
Chiesa di S. Giovanni e Paolo.
@Benvenuti, Bartolomeo, vedi Lista dei 40
indesiderabili.
@Benvenuti, Feliciano, rettore di Ca’ Foscari
(1974-1983) e 5° presidente della Fondazione
Giorgio Cini (1997-1999).
@Benzon, o Benzoni, famiglia nobile cremasca,
assunta al patriziato con due differenti
rami: uno nel 1407 ad honorem con Giorgio
(signore di Crema, Misano, Pandino,
Agnadello) su proposta del doge Michele
Steno (1400-1413), ramo conosciuto come i
Benzon di Sant’Agostin; un altro, detto di S.
Vidal, originario di Bergamo, dopo aver
esercitato la mercatura della seta fu aggregato
al patriziato per soldo il 29 luglio 1685
durante la guerra di Morea (1684-1699), ramo
conosciuto come i Benzon di San Vidal.
Presenti in M.C. nel 1797, tra il 1817 e il
1822 entrambi i rami ricevettero la conferma
della nobiltà durante la seconda dominazione
austriaca (1814-1848).
@Benzon, Zan Battista, capo del Consiglio
dei X e uno dei componenti della Consulta
che si riunì per la prima volta la sera del 30
aprile 1797 nelle camere del doge sotto l’incalzare
delle richieste di Bonaparte.
@Benzon Querini, Marina, vedi Querini
Benzon.
@Benzoni, Giovanni (Venezia 6 marzo 1670-
Chioggia 8 gennaio 1757), vescovo di
Chioggia dal 2 marzo 1733 alla morte.
@Berchet, Guglielmo, presidente della Deputazione
di Storia Patria per le Venezie (1898-
1901). In precedenza aveva coperto l’incarico
di segretario (1875-1898).
@Beregan, famiglia di mercanti originaria di
Vicenza, aggregata al patriziato per soldo
il 23 aprile 1649 durante la guerra di Candia
(1645-1669). Un Nicola Berengan fu letterato.
Ebbe senatori e altri distinti personaggi.
Presente in M.C. nel 1797. Estinta.
@Berenghi, famiglia originaria di Jesolo
forse esclusa con la Serrata (1297), si estinse
nel 1372 [Bettinelli s.v. Berenghi].
@Berenghi, Minna, beata, suora di gran santità
e devozione, citata in un catalogo dei
santi e beati del Seicento.
@Berengo, Marino (Venezia 8 novembre
1928-3 agosto 2000), docente di storia veneta
a Ca’ Foscari, pubblicò tra l’altro La
società veneta alla fine del Settecento (1955) e
Giornali veneziani del Settecento (1962).
@Berenson, Bernhard (1865-1959), critico
d’arte americano, autore d’importanti studi
sul Rinascimento, cominciò la sua carriera
a Venezia. Aveva 23 anni quando visitò
per la prima volta la città, che dopo il
1947 e fino alla morte visitò ogni anno, confessando
in un diario che il suo amore per la
città cresceva ogni volta che ritornava. Tra
le molte opere scritte sull’Italia c’è The Venetian
Painters of the Renaissance (1894).
@Bergalli, Luisa o Luigia (Venezia 16 aprile
1703-1779), nata da umile famiglia, il padre
era il piemontese Giacomo Bergalli che
aveva una bottega di calzolaio, la madre
era veneziana e si chiamava Diana Ingalli.
Venne indirizzata allo studio del latino,
della filosofia e della poesia drammatica da
Apostolo Zeno e a quello della pittura da
Rosalba Carriera. Luisa divenne poetessa,
drammaturga, traduttrice
e critica letteraria e ammessa
all’Accademia dell’Arcadia
assunse lo pseudonimo
di Irminda Partenide.
A22 anni scrisse il
dramma teatrale Agide re
di Sparta, presentato nel
1725 al Teatro S. Moisè e
lodato per la dolcezza dei
versi e la nobiltà dei concetti.
Al fine di mostrare
come anche le donne sapessero
coltivare le arti
pubblicò nel 1726 la prima
128
e fondamentale antologia della poesia femminile
intitolata Componimenti poetici delle
più illustri rimatrici d’ogni secolo. Seguirono
parecchi lavori drammatici e la traduzione
delle commedie di Terenzio, delle opere di
Racine e del Misantropo di Molière. Declinò
le numerose offerte di incarichi prestigiosi
in Italia e all’estero, preferendo restare a Venezia.
Sposò Gaspare Gozzi nel luglio del
1738 e fece della sua casa un geniale convivio
di letterati dilapidando però quasi del
tutto il patrimonio familiare. Nel biennio
1746-1748 tentò con il marito la gestione del
Teatro Sant’Angelo di Venezia ma fu un fallimento
completo. Dopo la morte venne
quasi del tutto dimenticata.
@Bergamini, Aldo (Bottrighe 1903-Venezia
1980), si formò all’Istituto d'Arte di Venezia.
Era dotato di una particolare sensibilità
cromatica che gli permise di rendere liricamente
il paesaggio lagunare, suo tema
prediletto. Passò in seguito ad una pittura
più densa e corposa meglio espressa nelle
sue nature morte.
@Bergamo, entra a far parte della Serenissima
nel 1428 e il dominio veneziano le portò pace
e prosperità. I veneziani ricostruirono la città
vecchia, erigendo possenti mura difensive. Il
18 aprile 1428, grazie alla Pace di Ferrara tra i
collegati (Venezia, Firenze e Savoia) e Milano
con la mediazione del papa, Venezia ottiene
Brescia e Bergamo e anche il territorio cremonese
(eccetto Cremona). Bergamo si consegna
a Venezia (8 maggio) e riceve l’autonomia
con lettera ducale del 9 luglio e alcuni
importanti privilegi, comprendenti la giurisdizione
civile e criminale estesa su tutti i territori
storicamente legati alla città (Le Valli,
Martinengo, Romano, Cologno, Lovere e Almenno).
Il podestà di Bergamo (Marco Giustiniani,
primo podestà e capitano/rettore) e
la sua corte sono competenti a giudicare i
loro amministrati sia nel civile, sia nel penale;
in altre parole, i sudditi possono essere
convocati solo dinanzi a giudici residenti a
Bergamo o nei territori. Nasce un primo sistema
federalista. Bergamo seguì le sorti
della Repubblica fino al 1797.
@Bergamo, Lauro, 18° direttore del Gazzettino
(24.3.1970-23.3.1976).
@Bergamo, Piero (Venezia 17 ottobre 1928-
Mestre, Venezia 12 marzo 2001), avvocato,
animatore di molte iniziative per Mestre,
fondatore dell’Associazione Civica per Mestre
e la Terraferma, che ha come scopo «il
riscatto e l’autonomia della città». Pubblicò
un giornale, L’Ora della Terraferma, fu eletto
consigliere comunale e poi assessore all’urbanistica
(1961). Partecipò con Luigi Brunello
e Ugo Fasolo alla fondazione del Centro
Studi Storici di Mestre e altre associazioni
miranti a far crescere culturalmente la terraferma.
Gli è stata intitolata una piazza a
Carpenedo nel 2011.
@Bergamo, Ugo (Venezia 15 agosto 1951),
avvocato e politico, consigliere comunale
(1975-1990) e 37° sindaco di Venezia (1990-
1993). Nel 1996 fu eletto in Consiglio Regionale
e nel 2001 a Palazzo Madama. Componente
del Consiglio Superiore della Magistratura
dal 2006. Nel 2010 fu rieletto in
Consiglio comunale e diventò assessore.
@Bergamoso, Bertrando, o Vendrame o Beltrame,
ricco pellicciaio bergamasco, uno
dei complici, sembra, della congiura ordita
(?) dal doge Marin Falier (1355).
@Bergantini, Giovan Pietro (Venezia 1685-
1764), teatino e lessicografo. Pubblicò tra
l’altro Della volgare elocuzione illustrata, dizionario
in 10 volumi in folio.
@Bergonzi, o Bregonzi, famiglia originaria di
Bergamo aggregata al patriziato per soldo il
26 aprile 1665 durante la guerra di Candia
(1645-1669). Si estinse con Zorzi o Giorgio il
17 giugno 1709.
129
@Berlan, Francesco (1821-1886), veneziano,
fondò la Società dei Bibliofili che iniziò qualche
pubblicazione di classici, ma dovette interrompere
il lavoro perché osteggiato dalla
polizia. Costretto ad emigrare in Piemonte
per motivi polici, egli ritornò a Venezia durante
la rivoluzione del 1848-1849 e insieme
ad Augusto Giustinian diresse il giornale
politico e umoristico Sior Antonio Rioba.
@Berlendis, famiglia originaria di Bergamo,
aggregata al patriziato per soldo il 28 marzo
1662 durante la guerra di Candia (1645-1669).
Si estinse il 20 giugno 1780 con Camillo.
@Berlina, o Gogna, palco in origine collocato
a Rialto, poi dal 1372 posto fra le due colonne
di Marco e Todaro. Qui il reo veniva
temporaneamente esposto (per alcune ore
o qualche giorno) col breve delle colpe
commesse sul petto e con una corona di carta
sul capo. La condanna alla berlina era
prevista per crimini di poca importanza e
colpiva di solito la gente del popolo, ai
nobili veniva risparmiata: per essi bastava
che la sentenza fosse pubblicata sopra la
Pietra del Bando (in Piazza S. Marco) e
sopra la pietra detta del Gobbo di Rialto (a
Rialto), oppure ricevevano una paternale e
venivano obbligati per qualche tempo a
non uscire di casa. Negli ultimi tempi della
Repubblica la berlina per le donne si alzava
di solito in Campo S.M. Formosa, quella
per gli uomini sulla Riva dei Schiavoni,
di fronte al sotoportego che conduce al
Campo San Zaccaria. Fu abolita nel 1845.
@Berlingaccio, molto probabilmente deriva
da berlina, il castigo che si dava ai malfattori,
e corrisponde al Giovedì grasso [vedi],
festa ufficiale della Repubblica che si svolgeva
in Piazza S. Marco nei giorni di Carnevale
e che prese l’avvio nel 1162. Allora
Ferrara, Padova e Verona avevano cercato
di bloccare il commercio di Venezia verso
la terraferma. Approfittando di questo impegno
militare della Repubblica il patriarca
di Aquileia, Ulrico di Treffen (filogermanico),
cercò di emulare un suo predecessore,
Poppone [vedi], assalendo e saccheggiando
Grado. Fu duramente punito e
su questo evento storico s’innestò la tradizionale
festa veneziana carnevalesca del
Giovedì grasso, come celebrazione della vittoria
di Venezia contro Ulrico. Il doge riuscì a
stanarlo dal Friuli (1163), dove si era rifugiato
con i suoi 12 canonici protetto da alcuni
castellani, lo catturò e lo condusse a
Venezia prigioniero assieme a tutti gli altri
notabili e canonici. Il patriarca ottenne la
libertà per sé e per gli altri grazie all’intercessione
del papa Alessandro III. Intanto,
però, la Repubblica aveva fatto radere al
suolo i castelli dei notabili suoi complici.
Come risarcimento dell’ottenuta libertà il
130
patriarca si obbligò a far pervenire al doge
ogni anno, nel giorno del Berlingaccio/ Giovedì
grasso 12 grossi maiali (che simboleggiavano
i canonici), 12 grossi pani (che simboleggiavano
i castellani) e un toro (simbolo
dello stesso patriarca), che diede origine
alla Caccia ai tori [vedi]. Il Berlingaccio continuò
a essere festeggiato allo stesso modo
per secoli, finché nel 1525 non si deliberò di
proibire il cerimoniale della conduzione di
toro, porci e pane davanti ai giudici, sostituiti
da sagome. Per secoli, comunque, andò
in scena la stessa parodia allo scopo di ricordare
a tutti il ruolo egemonico di Venezia.
La Piazzetta fu il luogo deputato di un pubblico
processo agli animali mandati dal patriarca.
Espletato il rito del processo, seguivano
la condanna e le decapitazioni degli
animali fatte da alcuni patrizi, che poi si
dividevano la carne. La parodia continuava
in Palazzo Ducale, dove il doge distruggeva
i modelli in legno dei castelli dei feudatari
friulani a colpi di mazza ferrata.
La festa era rigorosamente assegnata per appalto
ad un’impresa: il Berlingaccio si apriva
con la sfilata dei rappresentanti delle Arti a
cui assistevano patrizi e popolo a testimoniare
l’armonia dell’assetto sociale veneziano.
Seguivano poi i giochi: prima le Forze d’Ercole
tra Nicolotti e Castellani, poi le cruente lotte
sul Ponte dei Pugni (sostituite nel tempo dal
più ‘civile’ Ballo della Moresca), il Volo del turco;
chiudeva la festa lo spettacolo dei fuochi
d’artificio che ogni anno dovevano essere
diversi. Le attrazioni del Carnevale non si limitavano
al Berlingaccio, ma si estendevano a
tutta la settimana grassa con la presenza
oltre che di saltimbanchi e funamboli, anche
di astrologi e chiromanti. Tra i divertimenti
privati tenevano banco i festini la cui tradizione
risale al 1500, quando cominciarono a
tenersi feste da ballo nelle case private tanto
che dovette intervenire il Consiglio dei X per
far cessare (1512) quel costume di prendere
in affitto case private per poter ballare tutta
la notte tra uomini e donne (i festini organizzati
dai giovani patrizi, ovvero dalle così
dette Compagnie della calza erano invece autorizzati).
I festini privati comunque non cessarono,
anche se spesso erano causa di incidenti,
soprattutto per colpa dei portoghesi
che si intrufolavano. Nei festini si giocava
anche d’azzardo, talché essi erano spesso il
pretesto per organizzare la bassetta o altri giochi
di carte proibiti. Nel 1638, forse per dare
sfogo ai giocatori d’azzardo, fu aperto il Ridotto
di S. Moisè (funzionò fino al 1774), proprio
per ospitare tutti quei giochi che in privato
erano assolutamente vietati. Al Ridotto
si proibiva l’ingresso delle maschere, peraltro
non vietate in chiesa.
@Berlingher, forse legno da traffico, mosso a
vela, con una portata di 250 botti.
@Berlusconi, Silvio (Milano 29 settembre
1936), nella veste di presidente del Consiglio
dei Ministri inaugurò (14 maggio 2003)
la posa della prima pietra che avviò la costruzione
della prima delle 3 scogliere (una
a ogni bocca di porto) nell’ambito del progetto
Mose.
@Berna, Pietro, 19° presidente della Provincia
(1911-1914).
@Bernabè, Franco, banchiere e dirigente
d’azienda, presidente della Biennale di Venezia
nel 2003.
@Bernardi, Giuseppe (Possagno 1694-Venezia
1773), detto il Torretto perché lavorò assieme
al coetaneo e maestro Giuseppe Torretto.
Assieme a Torretto fu il primo vero
maestro di Canova (1766). Il soprannome
Torretto passò al nipote Giovanni Ferrari.
Scolpì tra l’altro per le chiese di S.M. della
Fava e S.M. dei Servi.
@Bernardi, Giuseppe, vedi Lista dei 40 indesiderabili.
@Bernardi, Jacopo (1813-1897), abate e poligrafo
trevigiano, per le sue idee liberali dovette
esulare da Venezia nel 1861. Un suo
busto si trova all’Ateneo Veneto.
@Bernardi, Paola (Padova 1944), pittrice, allieva
di Bruno Saetti all’ABA: le sue composizioni
manifestano un eclettismo costante e una
innata esigenza di rinnovamento nella sperimentazione
di tecniche e modalità linguistiche
diverse, dai moduli lignei assemblati in
scansioni ondulate ai collage di poesie visive,
dalle installazioni tridimensionali alle frecce e
ai vettori di matrice costruttivista, dal ricamo
(inteso come rivalutazione storica della creatività
femminile) al lirismo di una pittura
fondata sui rapporti tra luce, colore, forma
[Cfr. Rombolotto 69].
131
@Bernardino da Feltre, nacque nel 1439 a Feltre,
morì nel 1494 a Pavia. Fu posto dalla famiglia
nel Convento di S. Francesco della Vigna
e vi stette due anni. In seguito ritornò a
Venezia nel 1460. Nel 1469 ricevette l’incarico
di predicatore itinerante e fu ancora a Venezia
nel 1472 e poi, diventato ormai famoso
per l’eloquenza e la santità, dal giugno 1477
alla fine di febbraio 1478. E poi ancora nel
1481. Al tempo delI’interdetto lanciato da Sisto
IV [vedi] contro la Repubblica (1483), egli,
pur dolendosi obbedì al papa e comandò ai
frati di lasciare i conventi, ma lui ebbe l’esilio
perpetuo dalla Repubblica. Con la Pace di
Bagnolo (1484) cadde l’interdetto e la pena inflittagli
dalla Repubblica fu revocata (1487).
@Bernardino da Portogruaro, al secolo Giuseppe
Dal Vago (1822-1895), beato, entrò
nel Convento Francescano di S. Michele in
Isola il 3 novembre 1839. Ordinato sacerdote
il 21 settembre 1844 egli fece tutto il
cursus honorum e diventò superiore provinciale
(1855-1861). Lasciata Venezia vi ritornò
solo per esservi sepolto: morì in Bulgaria,
a Sardica (Sofia), il 7 maggio 1895, e la
sua salma fu infine trasferita (13 giugno
1961) a S. Francesco del Deserto.
@Bernardino da Siena, santo (1380-1444), frate
francescano, venne diverse volte a Venezia
per predicare (1422, 1429, 1443), ospite
nel Convento di S. Francesco della Vigna
(Castello). Nella prima predica veneziana
del 1422 profetizzò che le galee veneziane
sarebbero andate per i monti [v. Battaglia sul
Garda]. Fu canonizzato il 25 maggio 1450. Al
British Museum si conserva un quadro del
frate, opera di J. Bellini. Nel 1745 Amadio
Maria da Venezia (al secolo Amadio Luzzi)
pubblicò il libro intitolato Vita di San Bernardino
da Siena propagatore dell’Osservanza
dell’Ordine dei Minori.
@Bernardo, famiglia di Musestre, nel trevigiano,
assunta al patriziato tra il 1297 e il
1311. Presente in M.C. nel 1797. Si estinse nel
1868. Ebbe alcuni senatori e 3 procuratori:
@Bernardo, Andriana, con la sorella Marina
fu una delle promotrici delle Zitelle [vedi].
@Bernardo, Mario (Venezia 1919), direttore
di fotografia e documentarista.
@Bernardo, Pietro, ricco veneziano sepolto
nella Chiesa dei Frari nel 1558. Il monumento
era stato eseguito su sua commissione
da Tullio Lombardo nel 1524.
@Bernardoni, Francesco (1669-1730), scultore,
lavorò alla facciata della Chiesa dei Gesuiti.
@Bernini, Carlo (Bondeno, Ferrara 1936-Castelfranco
Veneto 2011), 4° presidente della
Giunta regionale del Veneto (1980-1989).
@Beroaldo, Vincenzo, capitano di Rovigno
d’Istria, creato cavaliere di S. Marco per
meriti militari il 18 gennaio 1750 secondo il
principio veneziano di «prediliger distintamente
li proprj sudditi, et in modo ancora
più particulare quelli, che con le loro benemerite
attioni maggiormente se ne sono
resi degni». Trovandosi nel porto di Durazzo
difese 3 tartane veneziane contro 5
navi corsare tunisine. Beroaldo era stato
anche il protagonista di un altro atto valoroso:
all’àncora nel porto di Genova si era
rifiutato di consegnare al governo genovese
un proprio soldato che in una rissa aveva
ucciso un soldato genovese che aveva
ingiuriato le genti venete; e quando da terra
fu aperto il fuoco contro la sua nave egli
rispose con tutti i suoi 36 cannoni inducendo
diverse imbarcazioni straniere a correre
in suo aiuto. Per questo suo gesto egli
aveva ricevuto dal Consiglio di Rovigno
l’aggregazione alla nobiltà. Beroaldo morì
il 21 dicembre 1784 a 87 anni.
@Bersaglio, o tiro a segno, si costruì nel 1299
a S. Nicolò del Lido «per addestrare i giovani
all’uso della balestra». Nei pressi stazionavano
anche reparti di fanteria, cavalleria
e artiglieria e, dove poi sorse il Cimitero
ebraico, c’erano le fonderie che fornivano
armi e munizioni alle guarnigioni
della Repubblica.
@Bersellio, Tomaso, progettò per l’Isola di S.
Andrea la piccolissima Chiesa della Madonna
di Punta Marina inaugurata il 14 settembre
1941 dal patriarca Adeodato Piazza.
@Bertelli, Gualtiero (Venezia 16 febbraio
1944), musicista e cantautore, fondò nel
1964 assieme a Luisa Ronchini (†2001) il
Canzoniere Popolare Veneto, cioè un piccolo
complesso che si esibiva in spettacoli
alternando canzoni e letture di
poesie e al quale si aggiunse nel
1965 Alberto D’Amico. Nel 1971
Bertelli diede vita al Nuovo Canzoniere
Popolare Veneto. La sua
composizione più famosa è Nina.
@Berthier, Louis Alexandre (1753-
1815), militare francese, capo di
stato maggiore durante la campagna
d’Italia (1796-97), presiedette
nel 1797 il Congresso di Bassano.
@Berti, Antonio, 13° presidente
dell’Ateneo Veneto (1862-1865).
@Bertola, Chiara, critica d’arte e
presidente della Bevilacqua La Masa
(1996-1998).
@Bertola, Giulio (Murano, Venezia 1921-
Milano 2008), famoso direttore d’orchestra.
Si formò al Conservatorio B. Marcello.
@Bertoldini, Aldo, l’ultimo fabbro di Calle
dei Fabbri. Chiuse nel 1997, subito dopo
aver restaurato l’Angelo del Campanile.
@Bertolini, Orazio, 41° cancellier grando
eletto l’8 maggio 1746.
@Bertolotti, Gian Giacomo (ca 1460-1530),
medico parmense dell’armata veneziana,
uno dei primi autori che abbiano rivolto il
loro interesse alla storia della medicina.
@Berton, o berthon/bertone, bagascio, drudo
di puttana, magnaccia o ruffiano, ovvero
colui che viveva (vive) alle spalle di una
prostituta. Vedi anche Legge Merlin.
@Bertone, nome derivato dalla storpiatura
del termine bretone. Specie di bastimento
tondo, molto alto, non molto lungo, di gran
corpo, specie verso il fondo, usato appunto
dai bretoni, oltre che dagli inglesi e dai
fiamminghi. Di media stazza, con tre alberi
di vela quadra, ha forme larghe e arrotondate.
Si distingue dalla galea per la particolare
solidità dello scafo e la profondità
della carena necessaria per tenere bene il
mare. Era un legno adatto per la guerra di
corsa e si muoveva di preferenza nella stagione
invernale, quando solitamente le galere
rimanevano nei porti. Dotato di 20-30
cannoni aveva bisogno di un equipaggio
di circa 60 uomini.
@Bertucci, o Bertuccio, nome proprio di uomo,
equivalente di Alberto.
@Bertuccio, vedi Bertuccius Venetus.
132
@Bertuccius Venetus, fuse tra l’altro le porte
di bronzo della Chiesa di S. Marco, installate
nel 1300.
@Bessarione, Basilio Giovanni (Trebisonda
1408-Ravenna 18 novembre 1472), umanista
greco, famoso per aver favorito nel
Concilio di Firenze l’unione delle chiese
greca e romana (1439) e per questo nominato
cardinale, ricevette dalla Repubblica
il privilegio della nobiltà veneziana ad honorem
(1° giugno 1463). Per ricambiare egli
donò alla Repubblica (31 maggio 1468) i
suoi preziosi codici latini e greci, che aveva
collezionato e che giunsero in laguna in 30
casse il 20 aprile 1469. Il fondo Bessarione, di
quasi mille manoscritti, compresi i 250 che
arrivarono a Venezia dopo la sua morte
(1472), aggiunto al precedente del Petrarca
(1362) favorì la decisione (30 agosto 1468)
di fondare una Pubblica Libreria e in seguito
(1536) affidarne l’incarico ai procuratori
de supra perché la si costruisse in Piazzetta.
Si può così dire che da quel momento cominciò
a vivere la Biblioteca Nazionale Marciana
in seguito arricchita da altri lasciti.
Un suo ritratto dipinto si trova alle Gallerie
dell’Accademia.
@Besta, Fabio (Teglio, Sondrio 1845-Tresivio,
Sondrio 1922), docente di ragioneria e direttore
di Ca’ Foscari (1914-1917).
@Bestemmiatori, coloro che bestemmiavano
Dio, la beata Vergine, o i santi. Contro di
essi la Repubblica intervenne più volte: nel
1261 impose che «pagassero lire tre d’ammenda,
e qualora non avessero potuto farlo,
fossero, senz’altro, gettati in acqua»; nel 1270
«apparendo forse la pena dell’acqua eccessiva,
veniva commutata in quella della berlina»
[Nissati 5]. In seguito furono creati gli
Esecutori contro la Bestemmia. Per i preti bestemmiatori
c’era la Cheba [vedi].
@Betani, famiglia patrizia presente in M.C.
prima della Serrata (1297). Risulta estinta
all’inizio del Quattrocento [Chojnacki].
@Betania, vedi Comunità di Betania.
@Betlemme, casa di accoglienza notturna per
i senza fissa dimora al civico 558 di S. Croce,
organismo collegato alla Caritas Veneziana.
@Betsky, Aaron (1958) critico d’arte olandese
fu direttore della Biennale Architettura
del 2008.
133
@Bettagno, Alessandro, 45° presidente dell’Ateneo
Veneto (1983-1988).
@Betti, antica famiglia originaria di Padova
ebbe «antico possesso nel Consiglio, e si
estinse questa Casa in un Giacomo l’anno
1301» [Bettinelli s.v. Betti].
@Bettin, Gianfranco (Marghera 1956), politico
e scrittore, consigliere comunale e assessore,
consigliere regionale e deputato.
@Bettinelli, Giuseppe, stampatore editore e
autore, compilò un interessante Dizionario
Storico-Portatile Di Tutte Le Venete Patrizie Famiglie
che stampò nel 1774 e pochi anni dopo
(1780) pubblicò la seconda edizione che
porta il seguente Avviso: «Nella pubblica Libreria
di S. Marco, esiste un Codice in quattro
grossi Volumi di forma Atlantica in foglio:
questo comprende alfabeticamente disposte
tutte le Famiglie che furono nel Consiglio,
li loro stemmi, la loro origine […] Ha
inoltre la serie di tutti gli Uomini Illustri che
ciascuna Famiglia produsse, e li Alberi di ciaschedun
ramo delle medesime […] Nell’anno
1774. Avendo io avuto per mano quell’opera,
mi sono invaghito di farne un e-
stratto di quanto ho pensato poter essere a
portata di tutti […] Ora dovendone fare
una ristampa, mi son pensato di […] fare
nuovi riscontri con accreditati Codici».
@Bettinelli, Tommaso, tipografo del Settecento,
apprezzato per la capacità di realizzare
illustrazioni di buona qualità.
@Bettini, Sergio (1905-1986), storico dell’arte
mantovano. Fu insegnante allo Iuav e si
occupò tra l’altro di Venezia, pubblicando
notevoli studi come L’architettura di San
Marco. Origini e significato (Padova 1946) e
Venezia. Nascita di una città (Milano 1978).
@Bettio, Pietro, direttore della Biblioteca
Nazionale Marciana (1819-1846).
@Bettolina, galleggiante ampio e profondo da
rimorchiarsi, per il trasporto di materiali, viveri,
munizioni, nelle rade, nei porti e arsenali.
Le bettoline per il trasporto delle munizioni
sono sempre pontate.
@Bettoni, famiglia di origini bergamasche, si
trasferì a Venezia, dove esercitò la mercatura
di spezie. Fu assunta al patriziato per soldo il
18 febbraio 1684 durante la guerra di Morea
(1684-1699). Si estinse con Zuanne Francesco
Maria il 20 maggio 1764 .
@Betussi, Giuseppe (Bassano
del Grappa ca 1512-Venezia
ca 1573) umanista, letterato e
poligrafo è ricordato soprattutto
per aver tradotto in italiano
le opere latine del Boccaccio.
Lavorò al servizio di
numerosi editori e fu dunque
anche a Venezia dove frequentò
il circolo letterario legato
all’editore Gabriel Giolito
che annoverava con lui i
poeti Francesco Maria Molza
e Franceschina Baffo.
@Bevazzano, Francesco, 11° cancellier grando,
nominato il 28 giugno 1428.
@Bevilacqua, Giovanni Carlo (1775-1849).
Studiò all’ABA di cui divenne docente. Fu
allievo di Lodovico Gallina e Francesco
Maggiotto, prese insegnamenti anche dal
Piazzetta. Molto attivo durante la dominazione
francese (1806-1814), affrescò tra l’altro
Villa Pisani di Stra per Napoleone. Più
tardi si dedicò alla realizzazione di opere
per privati e per alcune chiese venete.
@Bevilacqua La Masa, Felicita, nobildonna di
origine veronese, sposata al generale garibaldino
Giuseppe La Masa. La duchessa,
morta il 31 gennaio 1899, lasciò per testamento
il suo palazzo sul Canal Grande
(Ca’ Pesaro) al Comune con la clausola che
l’ultimo piano ospitasse gli studi di poveri
studenti pittori: «Lascio il mio palazzo di
Venezia e la casetta nella fondamenta [...]
al Municipio di Venezia colla condizione
che non possa mai in perpetuo essere in
tutto o in parte venduta, ceduta, né permutata
e serva agli usi seguenti: l’ultimo
piano per gli studi di giovani pittori studenti
poveri concessi gratuitamente o con
tenuissime pigioni, il secondo piano nobile
da appigionarsi onde ritrarre mezzi per
sopperire alle spese di manutenzione, il
primo piano nobile e gli ammezzati dovranno
servire in tutto od in parte ad esposizione
permanente d’arti ed industrie
veneziane a profitto specie di giovani artisti
ai quali è spesso interdetto l’ingresso
nelle grandi mostre, per cui sconosciuti e
sfiduciati non hanno i mezzi da farsi avanti,
e sono sovente costretti a cedere i loro
134
lavori a rivenduglioli ed incettatori che sono
i loro vampiri».
@Bevilacqua La Masa, vedi Fondazione Bevilacqua
La Masa.
@Bevilacqua Tessuti, azienda creata dalla
famiglia Bevilacqua.
@Bezzi, Tommaso, scenografo e architetto
teatrale, come il fratello Paolo, progettò il
Teatro San Giovanni Grisostomo (1678), lavorò
per altri teatri tra cui il Teatro Sant’Angelo.
@Biacchi, Sonia (Udine 1929), coreografa-costumista
e produttrice, si è trasferita a Venezia
dove si è sposata e ha vissuto e dove ha
fondato il Ctr [vedi]. Ha prodotto molti spettacoli
di teatro danza in Italia e all’estero.
@Biadego, Giuseppe, presidente della Deputazione
di Storia Patria per le Venezie (1919-1921).
@Biagi, Carlo Pietro, 4° presidente dell’Ateneo
Veneto (1826-1832).
@Bianca, famiglia originaria del trevigiano, i
suoi membri di «antica dimora in Venezia
furono del Consiglio, ove rimasero al serrare
di quello. Si estinse in un Lucchin [...]
nel 1342» [Bettinelli s.v. Bianca].
@Biancanico, Buono, patriarca di Grado
(955-963) con giurisdizione su Venezia.
@Biancardi, M. Pedrocco, vedi Gente Veneta.
@Bianchetto, Nino, vedi Regata delle Befane.
@Bianchi, Daniele (Roma 4 novembre 1963),
pittore, giunse a Venezia all’età di 5 anni.
Studiò all’ABA. Le sue illusioni figurative
sono esenti da tentazioni citazionistiche e
da evocazioni romantiche, sature d’un cromatismo
espressivo rinvigorito dai contrasti
ombra-luce, oscurità-luminosità delle
infinite gamme di colore ricercate [Cfr.
Rombolotto 71].
@Bianchin, Roberto (Venezia 5 maggio 1949),
giornalista de la Repubblica e scrittore.
@Bianchini, o dei Bianchi, famiglia di mosaicisti
del 16° sec., originaria di Udine. Si
distinsero Domenico, Giovanni Antonio e
Vincenzo.
@Bianchini, Alfredo, 49° presidente dell’Ateneo
Veneto (2002-2005).
@Bianchini, Domenico, detto il Rosso o Rossetto,
mosaicista, fratello di Vincenzo, lavorò
nella Chiesa di S. Marco dal 1537 al 1576.
@Bianchini, Giovanni Antonio, mosaicista,
figlio di Vincenzo lavorò nella Chiesa di S.
Marco dal 1552 al 1568.
@Bianchini, Giovanni Battista, detto Titta,
vedi Gente Veneta.
@Bianchini, Vincenzo (†1563), mosaicista,
figlio di Giovanni Antonio, lavorò a più riprese
nella Chiesa di S. Marco.
@Bianchini, Vincenzo, ff. podestà/sindaco
di Venezia (1816-1817).
@Bianco, famiglia divisa in più rami, originaria
della città laziale di Albalonga. Il ramo
patrizio si estinse nel 1317 [Bettinelli
s.v. Bianco].
@Bianco, Andrea, capitano di nave e mercante
in proprio, navigò l’intero Mediterraneo e
le rotte che portavano da Venezia a Londra e
ai porti del Mare del Nord. Nel 1436 compose
un planisfero [vedi Mappamondo di Andrea
Bianco] e prese parte alla compilazione dell
Mappamondo di fra’ Mauro [vedi].
@Bianco, Giovanni, mercante, acquistò nel
1274 il Convento di S. Caterina e ne fece dono,
assieme alla propria casa, a Bortolotta
Giustinian, figlia di quel Nicolò che essendo
monaco a S. Nicolò del Lido ottenne dal papa
la dispensa per potersi ammogliare con
Anna Michiel ed evitare l’estinzione del suo
casato; vedi Nicolò Giustinian.
@Bianco, Noè, francescano, pubblicò nel
1566 un fortunato libro che ha avuto diverse
edizioni: Viaggio da Venezia al Santo Sepolcro
ed al Monte Sinai.
@Bianco di Santi dell’Anciolina, o Bianco da
Siena, perché da ragazzo lavorava la lana a
Siena. Beato gesuita, morì a Venezia nel 1442.
@Biancotto, Francesco, giovanissimo partigiano
comunista, uno dei 13 fucilati per ritorsione
fascista tra le rovine di Ca’ Giustinian
dopo l’attentato comunista nel luglio
1944 che aveva fatto saltare parte del palazzo
causando la morte di 13 persone. A lui fu
intitolato il Convitto Francesco Biancotto.
@Biaqua, famiglia patrizia presente in M.C.
prima della Serrata (1297) ed estintasi nel
primo Quattrocento [Chojnacki].
@Biasio, Carnio, salsicciaio o luganegher a S.
Simeon Grande (S. Croce), detto Carnio perché
originario della Carnia. Giudicato colpevole
di avere preparato piatti con pezzettini
di carne di bambini per realizzare lo
sguazeto a la bechera, una specie di intingolo
che l’aveva reso famoso a Venezia. Subì il
taglio delle mani, fu poi trascinato a coda di
135
cavallo fino alle due colonne di S. Marco,
decapitato, quindi legato a 4 cavalli e squartato.
I quarti esposti al pubblico nei luoghi
più frequentati che da Venezia conducono a
Mestre, Padova, Chioggia e all’Estuario.
L’edificio dove aveva svolto la sua attività
fu demolito. La fondamenta, detta Riva de
Biasio, ne perpetua il nome a monito futuro.
@Biblioteca Civica, si trova a Mestre.
@Biblioteca del Museo Correr, nacque nel
1830, assieme al Museo Correr, grazie al lascito
testamentario di Teodoro Correr. La
Biblioteca si arricchì poi dei lasciti di Emanuele
Antonio Cicogna (1865) e Pompeo
Molmenti (anni Venti del Novecento). Il
patrimonio documentario e artistico copre
un arco di oltre sette secoli e comprende
codici e miniature, incunaboli, manoscritti,
epistolari, importanti fondi storici, archivi,
opere a stampa.
@Biblioteca dello Studium Generale Marcianum,
nasce e si sviluppa grazie all’integrazione
dei fondi documentali propri e di quelli
della Biblioteca del Seminario Patriarcale di
Venezia. Si propone come luogo di ricerca. È
articolata in tre sezioni: scienze ecclesiastiche
e sociali, scolastica, antica. Prese forma dall’anno
del trasferimento del Seminario da
Murano alla Salute (1817) e comprende opere
nei settori della teologia dogmatica, biblica
e del diritto canonico, ma anche opere storiche,
letterarie e di erudizione varia con riferimento
alle istituzioni della Serenissima.
@Biblioteca Moderna, settimanale pubblicato
dal 1763 al 1767.
@Biblioteca Nazionale Marciana, la più antica
istituzione culturale della Repubblica,
nacque come Libreria, a seguito dei lasciti
di Francesco Petrarca e del cardinale Bessarione,
ma poi se ne aggiunsero molti altri,
e tra questi il Breviario Grimani e il Mappamondo
di Fra’ Mauro. La Marciana, com’è
affettuosamente chiamata, non cessa d’incrementare
le sue raccolte grazie a numerose
donazioni e all’obbligo che stampatori/editori
italiani hanno di depositarvi un
esemplare di ogni libro pubblicato (obbligo
imposto dalla Repubblica nel 1603). Fu
aperta al pubblico nel 1515, in un ambiente
della Chiesa di S. Marco, e nella sede propria,
cioè la Libreria [vedi], nel 1553. Con
l’avvento della dominazione francese (1806-
1814) fu trasferita a Palazzo Ducale (1812),
ma poi sloggiata e spostata (1904) nell’ex
Palazzo della Zecca, che ospita gli uffici, le
sale di lettura e il deposito dei libri. Nel
1924 si vide assegnare la vecchia Libreria
[vedi], che viene usata per ospitare mostre
e convegni. I numeri della Marciana sono
notevoli: circa 100 dipendenti, 30 mila presenze
annuali, 3.000 manoscritti, 2.883
incunaboli, 24.055 cinquecentine, 3.731 periodici
e circa 900.000 volumi. La Marciana
svolge una funzione importante al servizio
degli studiosi di tutto il mondo e pubblica
la rivista Miscellanea Marciana.
136
@Biennale, nome popolare della Fondazione
La Biennale di Venezia che ha la sua sede
centrale a Ca’ Giustinian 1364 (S. Marco).
Nata idealmente con delibera dell’amministrazione
comunale (19 aprile 1893), fu
lanciata con l’inaugurazione del 30 aprile
1895: quel giorno, alla presenza del re Umberto
e della regina Margherita di Savoia,
si realizzò il desiderio di utilizzare il turismo
per risolvere problemi economici gravissimi.
Gli anni in cui nacque la Biennale
erano, infatti, anni di crisi per Venezia,
non più Serenissima capitale, ma decaduta
città di provincia la cui maggioranza
degli abitanti era a livello di sussistenza.
Da qui, l’interesse del sindaco Riccardo
Selvatico risoluto a trasformare gli incontri
serali degli artisti nelle salette del Caffè
Florian in una prestigiosa esposizione internazionale
per rilanciare il mito di Venezia
e innestare nel tradizionale tessuto
antiquariale e artigianale l’occasione per
un nuovo mercato dell’arte contemporanea,
che fosse di verifica e di stimolo ai
produttori e attirasse nello stesso tempo
un nuovo turismo qualificato e soprattutto
straniero. Nel 1930 la Biennale diventò
un ente autonomo statale e la presidenza
venne affidata ad un uomo del regime fascista,
Giuseppe Volpi. A lui, al suo dinamismo,
alla sua efficienza e ai suoi interessi,
si devono l’allargamento dei confini
culturali della Biennale, complici sempre
gli interessi turistici (Volpi era presidente
della Ciga o Compagnia Grandi Alberghi)
e nacquero così il Festival Internazionale di
Musica (1930), la Mostra Internazionale
d’Arte Cinematografica (1932), il Festival Internazionale
del Teatro (1934) oltre a due
Convegni di Poesia (1932 e 1934). Dal frutto
di queste esperienze nacque molto più
tardi anche la Biennale Architettura (1980),
ma intanto nel 1973, dopo un lungo periodo
di contestazione, la Biennale era stata
dotata di un nuovo Statuto (Legge 26 luglio
1973 n. 438) che mutava sostanzialmente
l’ordinamento giuridico risalente
agli anni Trenta. La Biennale, cioè, assunse
la denominazione di Ente Autonomo La
Biennale di Venezia, senza fini di lucro, per
assicurare piena libertà di idee e di forme
espressive, promuovere a livello nazionale
e internazionale lo studio, la ricerca e la
documentazione nel campo delle arti contemporanee
mediante attività stabili di
ricerca, nonché manifestazioni, sperimentazioni
e progetti. Il Consiglio direttivo
venne portato a 19 membri così ripartiti:
12 agli enti locali (4 al Comune di Venezia,
di cui uno con la carica di vicepresidente;
3 alla Provincia di Venezia; 5 alla Regione
del Veneto); 3 al Governo; 1 alla rappresentanza
del personale; 3 alle maggiori organizzazioni
sindacali nazionali. L’elezione
del presidente e la nomina del segretario
generale spettavano allo stesso direttivo,
ma su segnalazione politica. Venticinque
anni dopo fu varata la riforma che privatizzava
la Biennale (Legge 23 gennaio
1998), trasformandola in Società di Cultura,
aperta ai privati fino al 40 per cento del
patrimonio. Nel 2004 nuovo cambiamento:
La Biennale diventò Fondazione La Biennale
di Venezia.
La Biennale di Venezia, come la si continua
a chiamare popolarmente, rimane punto di
riferimento per l’arte contemporanea internazionale,
luogo di incontro di artisti, galleristi,
collezionisti, operatori culturali, critici
e storici dell’arte provenienti da tutto il
mondo, rimane uno degli appuntamenti
più eccitanti, curiosi e stimolanti e non si
propone più soltanto come grande centro
espositivo, ma anche come laboratorio di
formazione e di produzione artistica, sviluppando
programmi di attività permanenti
e recuperando spazi storici prestigiosi
per le attività artistiche di spettacolo,
proprio com’è stato fatto, per esempio, con
il Teatro Verde della Fondazione Cini
all’Isola di S. Giorgio (capace di 1.300 posti
all’aperto), o con la trasformazione in Teatro
Piccolo Arsenale dell’ex Cinema Arsenale
(450 posti), o, all’interno dell’Arsenale
stesso, recuperando spazi espositivi per le
arti visive come le Corderie, le Gaggiandre,
le Artiglierie, le Tese delle Vergini e il
Teatro delle Tese (500 posti), mentre al Lido
di Venezia è stata restaurata, per le necessità
della Mostra del Cinema, la Sala
Perla (600 posti) e riallestito il PalaBNL
(1.700 posti). All’edizione del centenario
137
(1995) parteciparono cinquantuno paesi e
tutto il mondo dell’arte approdò a Venezia
nei tre giorni dell’inaugurazione, testimoniando
ancora una volta il fascino e il
grande prestigio di cui gode in campo internazionale
la Biennale di Venezia.
@Biennale Architettura, o Mostra Internazionale
di Architettura, prese avvio nel 1980
sotto la direzione di Paolo Portoghesi con il
titolo La presenza del passato. Si aprirono per la
prima volta al pubblico le Corderie dell’Arsenale,
che vennero trasformate in una ‘strada
novissima’. Fu una mostra clamorosa che
vide lo scontro di due pezzi da novanta nel
panorama dell’architettura italiana, Paolo
Portoghesi e Bruno Zevi, i quali dibatterono
sull’architettura moderna: Zevi era per la razionalità
e Portoghesi per il movimento internazionale
postmoderno che voleva riportare
la decorazione nell’architettura. La prima
Biennale Architettura, dunque, esordì nel
1980, tuttavia cinque anni prima, nel 1975,
all’interno della Biennale d’Arte era stata
presentata una esposizione di architettura
affidata a Vittorio Gregotti, il quale organizzò
la mostra A proposito del Molino Stucky ai
Magazzini del Sale alle Zattere, cui seguì una
serie di esposizioni di architettura nel 1976 e
nel 1978.
@Biennale Cinema, nata come Mostra Internazionale
d’Arte Cinematografica nel 1932,
più nota come Mostra del Cinema. A volerla
fu il presidente della Biennale Giuseppe
Volpi [vedi]. Egli capì l’importanza del cinema
come nuova forma d’arte e s’inventò la
Mostra per alleviare la crisi turistica e salvare
la spiaggia del Lido dal declino del turismo
internazionale/americano innescato
dalla grande crisi del 1929 che da Wall
Street si era allungata sul mondo. L’andamento
delle prenotazioni nei grandi alberghi
faceva prevedere che anche per quell’anno
i ricchi avrebbero viaggiato poco e
riflettendo su una propria frase, el Lido xe
stracco, scoccò la scintilla: ne parlò con Luciano
De Feo, che da alcuni anni dirigeva a
138
Roma l’Istituto internazionale per il cinema
educativo e così, con l’aiuto dello scultore
Antonio Maraini, segretario generale della
Biennale, di Attilio Fontana, collaboratore
di De Feo e di Flavia Paulon (l’unica del
gruppo a saper conversare in inglese per
via delle sue origini), Volpi fece organizzare
dalla Biennale una Esposizione Internazionale
d’Arte Cinematografica, la prima
manifestazione del genere al mondo, una
manna per gli albergatori, per l’arte una
mezza rivoluzione. I film furono selezionati
dallo stesso De Feo per una manifestazione
non competitiva. Dal 6 al 21 agosto vennero
proiettati 40 film sulla terrazza del
grande Albergo Excelsior. In tutto gli spettatori
furono 7.319, il sito ufficiale della
Biennale sparò un «oltre 25mila». Sei i paesi
ospitati: Francia, Germania, Italia, Polonia,
Stati Uniti d’America e Urss. Ospiti regali
per la grande occasione il principe Umberto
di Savoia e la consorte, ma anche personaggi
di rilievo mondiale tra cui il principe
di Galles, Winston Churchill ed Henry
Ford. Alla manifestazione c’erano anche i
maggiori divi del momento: Greta Garbo,
Clark Gable, Fredric March, Wallace Beery,
Norma Shearer, James Cagney, Ronald Colman,
Loretta Young, John Barrymore, Joan
Crawford e Boris Karloff, passato alla storia
per il suo ruolo del mostro nel primo
Frankenstein. Molti dei film presentati diventarono
dei classici della storia del cinema:
Forbidden di Frank Capra, Grand Hotel
di Edmund Goulding, The Champ di King
Vidor, Frankenstein di James Whale, The
devil to pay di George Fitzmaurice, l’italiano
Gli uomini, che mascalzoni ... di Mario Camerini,
A nous la liberté di René Clair. Aprì
la rassegna Dr. Jekyll and Mr. Hyde di Rouben
Mamoulian. Il primo film italiano, Gli
uomini, che mascalzoni, venne presentato la
sera dell’11 agosto: il pubblico scoprì un
grande attore, Vittorio De Sica (1901-1974),
che in questo film canticchiava la canzone
Parlami d’amore Mariù, tutta la mia vita sei tu,
facendola diventare un grande successo discografico.
Non c’era nessuna giuria e di
fatto la manifestazione si pose come un
fantastico evento mondano mondiale: per
l’assegnazione dei premi fu indetto un referendum
fra il pubblico, che decretò miglior
regista il sovietico Nikolaj Ekk per il film Il
cammino verso la vita, mentre il film di René
Clair Anous la liberté(A noi la libertà) venne
eletto come il più divertente. Si era in pieno
fascismo.
139
@MOSTRA INTERNAZIONALE D’ARTE CINEMATOGRAFICA
@– albo d’oro –
140
141
@Biennale d’Arte, nacque da un’intuizione
di fine Ottocento con una delibera del Comune
(19 aprile 1893) in cui si propose di
istituire ai Giardini di Castello una Esposizione
Internazionale d’Arte della città di
Venezia per celebrare nel 1894 le nozze
d’argento del re Umberto e Margherita di
Savoia. Fu però aperta il 30 aprile 1895, all’interno
del solo Palazzo dell’Esposizione.
Lo Statuto prevedeva di invitare i maggiori
artisti, italiani e stranieri, e lasciare spazio
alle opere di pittori e scultori italiani
non invitati. Ogni artista poteva partecipare
al massimo con due opere, e comunque
la condizione richiesta era che nessuna
fosse già stata esposta in Italia. Furono formati
tre Comitati: uno di artisti veneziani
per sviluppare il programma della mostra,
un altro per la propaganda, e un altro ancora
per la stampa. Il presidente era il sindaco
Riccardo Selvatico che nominò Antonio
Fradeletto segretario generale. Costui divenne
presto personalità di grande rilievo
nella vita culturale della città, grazie soprattutto
alla sua abilità diplomatica che gli
permise tra l’altro di intervenire nella selezione
degli artisti e negli allestimenti. Successivamente
si sentì il bisogno di raggruppare
le opere di ciascuna nazione in singole
sale separate, dando così l’avvio alla distinzione
delle vari nazionalità che la Biennale
sviluppò gradatamente e sistematicamente:
si desiderò cioè che ciascuna di queste
sale avesse un’impronta propria, e quindi
si interessarono gli artisti a decorarle secondo
il gusto e lo stile dei diversi paesi, finché
il Palazzo dell’Esposizione si dimostrò del
tutto insufficiente a dare ospitalità a tutte le
nazioni partecipanti. Maturò così l’idea di
edificare padiglioni per i singoli paesi partecipanti
per cui ogni nazione, per presentare
le produzioni dei suoi artisti, decise di
costruire ciascuna la propria sede a proprie
spese: fu così che nacque, caso unico
nel mondo, una sorta di cittadella dell’arte
situata dentro il folto parco dei Giardini di
Castello. Cominciò il Belgio, nel 1907, e seguirono
la Gran Bretagna (1909), Ungheria
e Germania (1912), Svezia e Francia (1914),
la Russia (1930), poi gli Stati Uniti, fino alla
Corea del Sud (1995).
142
143
@Biennale Danza, settore istituito nel 1998, a
seguito della legge di riforma della Biennale
(decreto legislativo 23 gennaio 1998).
Direttore del settore fu nominata per il quadriennio
1999-2002 Carolyn Carlson, danzatrice
e coreografa statunitense. Prima del
1998, gli spettacoli di danza proposti alla
Biennale erano integrati al programma del
settore Musica. Gli spettacoli presentati alla
Biennale tra il 1999 e il 2002 furono articolati
in sezioni tematiche che si svolsero da
maggio a ottobre nell’arco della stagione di
DanzaMusicaTeatro (come furono chiamati
organicamente i tre settori dello spettacolo
dal vivo della Biennale). Per questo,
nel quadriennio 1999-2002, per denominare
le manifestazioni del settore Danza non
fu utilizzato il termine festival che fin dagli
anni Trenta aveva caratterizzato i settori
Musica e Teatro. Nell’ambito della Danza il
30 luglio 1999 fu riaperto il Teatro Verde
nell’Isola di S. Giorgio con la produzione
originale dello spettacolo Parabola di Carolyn
Carlson e Gianni De Luigi. Nel 2003
venne collaudata una nuova impostazione
per lo spettacolo dal vivo: si sperimentò la
formula secondo cui i settori Danza, Musica
e Teatro erano diretti ogni anno da un
diverso artista, responsabile di una programmazione
annuale, invece che pluriennale,
allo scopo di invitare il direttore prescelto
a esprimere una sua personale visione
della contemporaneità. La programmazione,
inoltre, non si articolò più in diversi
spettacoli nell’arco dei mesi estivi, ma si
concentrò in un periodo di tempo definito,
secondo la formula del festival. L’idea
comunque di un direttore diverso di anno
in anno naufragò subito.
@Biennale Musica, nato come Festival Internazionale
di Musica Contemporanea nel 1930.
Fu la prima manifestazione della Biennale
che affiancò l’Esposizione d’Arte
@Biennale Poesia, o Convegno di Poesia, organizzato
per la prima volta nel 1932. Il secondo
e ultimo si organizzò nel 1934.
@Biennale Teatro, prese il via nell’ambito
della Biennale nel 1934 «con una idea semplice
e strepitosa: rappresentare i grandi
testi di soggetto veneziano nello scenario
di Venezia» [Di Martino 175]. La direzione
venne affidata al drammaturgo e critico
d’arte veronese Renato Simoni. Gli spettacoli
più importanti furono Il Mercante di
Venezia di Shakespeare (messo in scena in
Campo San Trovaso) e La Bottega del Caffè
di Goldoni. Pensato con cadenza biennale,
il Festival diventò annuale dal 1936. Sospeso
durante la seconda guerra mondiale
venne ripristinato nel 1947, dopo il conflitto,
quando la direzione fu affidata a Guido
Salvini e in seguito ad Adolfo Zajotti e
Wladimiro Dorigo. Nel 1964 si realizzò
una sezione di teatro per ragazzi. Con la
144
riforma del 1973, il settore Teatro fu abbinato
alla Biennale Musica [vedi] con la direzione
di Luca Ronconi. Nel 1979 arrivò
alla direzione Maurizio Scaparro che attuò
l’idea del Carnevale Teatro.
@Bigaglia, famiglia muranese di maestri
vetrai, famosa in particolare nel Settecento
con Lorenzo e Pietro.
@Bigaglia, vedi Bigaja.
@Bigaja, Lorenzo, uno dei 60 municipalisti
del 1797.
@Bignami, colonnello, uno dei volontari che
parteciparono alla rivoluzione di Venezia
(1848-49). Prese parte alla Sortita di Mestre
(26-27 ottobre 1848) e rimase con una riserva
di 300 uomini a Marghera «spingendo
una ricognizione verso Campalto».
@Bigolanti, venditori d’acqua dolce, così
detti perché portavano l’acqua col bigolo,
un bastone di legno ad arco alle cui estremità
erano appesi due secchi d’acqua.
@Bilancia, Francesco, commissario comunale
(1959-1960).
@Bimbi, Franca (Castelfiorentino, Firenze 23
gennaio 1947), docente di Sociologia, collaborò
con il sindaco Massimo Cacciari [vedi],
prima come consulente poi come assessore.
@Bindoni, famiglia di tipografi presente a
Venezia nel Cinquecento. Ebbe almeno
due librerie, una all’insegna della Giustizia
a S. Luca e l’altra all’insegna del Compasso,
e la stamperia in Frezzeria. Si distinsero
tra gli altri Agostino con i fratelli Benedetto
e Bernardino, Alessandro, Francesco
il Vecchio e il Giovane, Gaspare, Marco, Stefano.
Alcuni lavorarono da soli e anche in
società con altri tipografi (Francesco De
Franceschi, Damiano Zenaro, Niccolò Bevilacqua,
Pietro Longo).
@Bionda di Strata, nel 1350 ereditò dal marito
e seppe gestire una vetreria a Murano.
@Biondini, Maria Arcangela (Corfù 24 giugno
1641-Arco, Trento 25 novembre 1712),
religiosa, figura di spicco nel panorama sociale
e religioso veneto. La sua produzione
letteraria, spirituale, mistica e autobiografica
è vastissima. Le sue opere sono conservate
nel Monastero delle Serve di Maria
di Arco. Era figlia di Angela Cicogna e Andrea
Biondini, vicegovernatore veneziano
di Corfù. Nel 1655 entrò fra le monache
Serve di Maria di S.M. delle Grazie di Burano
e nel 1657 prese il nome di suor Maria
Arcangela (si chiamava Giovanna Antonia).
Nel 1677 divenne badessa e tale restò
fino al 1686. Donna sensibile ai problemi
della Chiesa, avvertì la necessità di una riforma
claustrale e ottenne dall’imperatore
Leopoldo I (6 luglio 1684), il consenso alla
fondazione di un convento ad Arco (Trento).
Nel 1689 suor Maria giunse ad Arco
con una monaca e sette converse e lì rimase
fino alla morte. Fu sepolta nello stesso
convento.
@Biondo, Renzo, nato a Treviso nel 1926 si
trasferì giovanissimo a Venezia. Aderì al-
145
l’antifascismo. Dopo varie azioni e un
periodo di carcere lasciò Venezia e si rifugiò
in montagna facendo parte della Osoppo.
@Biraghi, Guglielmo, curatore della Mostra
del Cinema negli anni 1988-1991.
@Biri, Bari, Bragora, tre toponimi che derivano
rispettivamente da biria (nome di un
canale), baro (terreno paludoso e incolto) e
da agorà (piazza), e che individuano tre zone
che un tempo la voce popolare accomunava
per la loro cattiva fama: A Biri, Bari,
Bragora, libera nos Domine.
@Bisaccioni, Maiolino (1582-1663), scrittore
ferrarese, morì a Venezia.
@Bisacco, don Alfonso, vedi Gente Veneta.
@Bisante, Girolamo, comandò una galea
nella battaglia di Lepanto (1571).
@Bisanzio, Byzàntion, Byzantium, colonia
greca, prese il nome dal re Byzas o Byzantas,
il leggendario fondatore (667 a.C.). Bisanzio
è il più antico nome di Istanbul, sulle
rive del Bosforo. La città fu rifondata dall’imperatore
romano Costantino nel maggio
del 330 d.C. con il nome di Costantinopoli.
@Bisato, così si chiama a Venezia l’anguilla,
ricordata dalla toponomastica con il Sotoportego
dei Bisati.
@Biscotto, un particolare tipo di pane cotto
due volte per conservarlo a lungo. Era usato
come alimento dei marinai nei lunghi viaggi.
La ricetta del biscotto veneziano è rimasta
segreta: la sua composizione impediva
l’attacco dei parassiti. Si fabbricava nei numerosi
forni sorti nei pressi dell’Arsenale,
forni rinnovati nel 1473 e poi nel 1596.
@Bisogna, Orazio, comandò una galea nella
battaglia di Lepanto (1571).
@Bison, Giuseppe Bernardino (1762-1844),
pittore di origine friulana, giunse a Venezia
con la famiglia e fu educato all’ABA. Molto
ricercato come frescante-decoratore di palazzi
e ville venete.
@Bissingen, conte Ferdinand Ernst Maria von
(1749-1831), governatore del Veneto dal 1819
al 1820 nell’ambito del regno Lombardo-
Veneto. Arrivò a Venezia il 5 gennaio 1803.
@Bissingen-Nippenburg, Kajetan von (1806-
1890). Durante la rivoluzione del 1848 fu
uno dei 50 commissari nominati per spegnere
le rivolte. Assegnato al governatorato di
Venezia nel 1855 resse la carica sino al 1860.
@Bissolo (Bissuolo), Pierfrancesco (Treviso
1492-Venezia 20 aprile 1554), pittore, forse
allievo e di sicuro aiutante di Giovanni
Bellini, prima di rivolgersi ai modi del
Carpaccio e del Giorgione.
@Bissona, o biscione, un’antica imbarcazione
da parata, lunga 12 metri e mezzo, vogata
da 8 rematori in costume (4 per lato), fastosamente
addobbata. Usata per sfilare o accogliere
personaggi importanti. Dieci di
queste imbarcazioni, ricostruite, formano il
corteo acqueo durante la Regata Storica.
@Bizantino, impero, termine derivato da
Bisanzio (Costantinopoli) e preferito dagli
storici per indicare l’impero romano d’Oriente
dopo la caduta dell’impero romano
d’Occidente (476). Nacque dalla spartizione
dell’impero romano operata da Teodosio
nel 395. Dopo la fine dell’impero romano
d’Occidente rappresentò la continuità
della tradizione romana fino al 1453 quando
Costantinopoli cadde nelle mani dei
turchi.
@Bizio, Bartolomeo, 9° presidente dell’Ateneo
Veneto (1851-1853).
@Blancanico, Buono, 18° patriarca di Grado
con giurisdizione su Venezia (955-963).
@Blenner, Bruno (1929), pittore, «poetico razionalista
all’inseguimento perenne dell’ideale
punto d’equilibrio tra il ritmo spaziale
del segno e la qualità luministica del
colore» [Rombolotto 63].
@Blumenthal Secréant, Olga, prima lettrice
di tedesco a Ca’ Foscari (1934), deportata
nei lager nazisti, morì nel campo di concentramento
di Ravensbrueck (febbraio 1945).
@Bo (dal), famiglia originaria di Jesolo presente
in M.C. con la Serrata (1297), si estinse
nel 1371 [Bettinelli s.v. dal Bo].
@Boato, Marco (Venezia 27 luglio 1944), docente
universitario e politico.
@Boato, Michele (Venezia 13 agosto 1947),
docente e politico, uno dei fondatori di
Lotta Continua (formazione della sinistra
extraparlamentare). Nel 1978 fondò la rivista
Smog e dintorni. Nel 1982 fondò la prima
università verde d’Italia.
@Boberg, Gustav Ferdinand (1860-1946), architetto
svedese progettò il padiglione
olandese ai Giardini (1912), demolito e rifabbricato
da Rietveld (1954).
@Bobizo, famiglia patrizia presente in M.C.
prima della Serrata (1297). Risulta estinta
all’inizio del Quattrocento [Chojnacki].
@Bocassio, o Boccassi, famiglia originaria di
Parma. «Una di questa Casa passò in Candia
con la prima Colonia che vi fu mandata
nel 1211. Si estinse [...] nel 1476» [Bettinelli
s.v. Boccasi].
@Bocca della Verità, una specie di cassetta
postale collocata all’interno di Palazzo Ducale
dove potevano essere introdotte le denunce.
In seguito queste cassette vennero
collocate anche in altri luoghi e assunsero
il nome di Bocche di Leone perché rappresentanti
una testa di leone scolpita in marmo
con la bocca funzionante come buca
per lettere. Per esser valida, la denuncia
doveva essere sottoscritta o indicare almeno
due nomi di testimoni, altrimenti il magistrato
non le prendeva in considerazione
a meno che il Consiglio dei X non dichiarasse
trattarsi di affari di Stato. Nel momento
in cui scattava l’inquisizione speciale
e i giudici avevano in mano elementi
probanti per la colpevolezza, il Consiglio
stabiliva se si doveva procedere o meno
con l’uso della tortura previo parere del
medico per conoscere se l’accusato era in
grado o meno di sopportarla. Comunque,
la Repubblica abbandonò la pratica della
tortura nei procedimenti penali molto prima
della pubblicazione dell’opera di Cesare
Beccaria (Dei delitti e delle pene, 1764), che
146
ne raccomandava appunto l’abolizione.
Stabilita la pena da comminare, il Consiglio
dei X pretendeva che ad essa non vi
si potesse appellare perché i suoi membri
agivano in nome e per conto del M.C., l’unico
organo che deteneva l’autorità di poter
riesaminare qualsiasi processo. Le denunce
sono raccolte all’Archivio di Stato
sotto la voce Inquisitori di Stato.
@Bocca di Leone, vedi Bocca della Verità.
@Bocca di lupo, la lavagna dove i capitani
che arrivavano alla Giudecca registravano
il loro arrivo e la quantità di uomini e
merci portati a casa.
@Bocca di Piazza, il passaggio da Piazza S.
Marco a Calle de l’Ascension, dalla parte
opposta della Chiesa di S. Marco.
@Bocca di Porto, interruzione naturale delle
isole che consente il travaso delle acque
lagunari e marine per effetto delle maree.
@Boccalama, vedi S. Marco in Boccalama.
@Boccalini, Traiano (1556-1613), scrittore di
Loreto (Ancona), morì a Venezia, dove si
era trasferito. Fu amico di Paolo Sarpi.
@Boccardi, Luciana (Venezia 2 ottobre 1932),
nome d’arte di Luciana Crovato, moglie di
Virgilio, giornalista e scrittrice, fondò e diresse
la rivista Il femminile [vedi], ha scritto
tra l’altro Colori, simboli e storia (2009).
@Boccardi, Virgilio (Venezia 2 maggio 1928),
giornalista Rai e scrittore. Il 15 dicembre
147
1979 tenne a battesimo il primo numero
del Tg3 Veneto. Tra i suoi scritti Arte di Toscanini,
La Rai a Venezia, Byron Venezia e le
donne, Vivaldi a Venezia, Casanova. Scrisse e
diresse il film I gondolieri di Venezia.
@Boccasini, Nicola (1240-1304), proclamato
beato nel 1736 da papa Clemente XII. Nato
a Valdobbiadene vestì l’abito benedettino
nella Chiesa di S. Giovanni e Paolo, poi fu eletto
papa (1303) col nome di Benedetto XI.
@Bocche di Càttaro, una serie di insenature
della costa dalmata del Montenegro, costituivano
per la Serenissima uno dei migliori
porti naturali dell’Adriatico. Le bocche
prendono il nome dalla città montenegrina
di Kotor, in italiano Cattaro.
@Boccole (dalle), famiglia assunta al patriziato
nel Trecento [Chojnacki].
@Bocconio, o Boccon, famiglia originaria di
Altino, ebbe antichi tribuni e rimase in
M.C. con la Serrata (1297). Noto Marin [vedi]
che finì impiccato fra le due colonne. Si
estinse con Piero nel 1366.
@Bocconio, Marin, autore di una congiura
per abbattere la Repubblica, onde il popolo
potesse acquistare i perduti diritti. Prendendo
a pretesto la sconfitta della flotta veneziana
nelle acque di Curzola per mano
dei genovesi (1298), alcune famiglie patrizie
appoggiarono una congiura contro la Serrata
del Maggior Consiglio, capeggiata da Marin
Bocconio e Giovanni Baldovino. Essi
radunarono una cinquantina di uomini, tra
cui alcuni nobili come i Balbi, i Malipiero, i
Polani e i Ruzzini, e insieme decisero la tattica:
11 congiurati, guidati da Bocconio dovevano
entrare in M.C. armati, mentre gli
altri avevano il compito di provocare una
rivolta popolare in Piazza S. Marco. Qualcuno
fece una soffiata e il doge organizzò il
ricevimento: il giorno stabilito i nobili capeggiati
dal doge si recarono in M.C. armati
e accolsero con disponibilità gli 11 che
chiedevano di esporre le proprie ragioni. A
questo punto, furono chiuse le porte della
sala e i congiurati vennero fatti prigionieri.
Il doge accusò Bocconio e gli altri 10 di tradimento
e li fece processare per direttissima.
I traditori furono trascinati davanti agli
avogadori e condannati a morte per impiccagione.
La sentenza fu eseguita lo stesso
giorno sul patibolo allestito tra le colonne di
Marco e Todaro. Gli altri congiurati in attesa
sulla Piazza visto il fallimento degli 11, si
diedero alla fuga. Ad essere giustiziati furono
Marin Bocconio, Girolamo Sabadin,
Saba Zordan, Alessandro Barbuora, Carlo
Peghin, Dario Zuccuol, Giammaria Dolce,
Pietro Erizzo, Marco Gussoni, Donà Ciera e
Giovanni Rosso (o Baldovino).
@Bocconio, Nicolò, responsabile assieme a
Giovanni Candiano (entrambi impiccati),
di una sommossa popolare contro la tassa
sul macinato imposta dalla Repubblica nel
1263 (altri suggeriscono 1266, 1267, 1268).
@Boche, famiglia originaria di Mestre, diede
antichi tribuni e si estinse nel 1376. Aveva
contribuito all’erezione della Chiesa di S.
Marziale [Bettinelli s.v. Boche].
@Bocho, famiglia nobile di Bologna, giunta
a Venezia nell’anno 804. Si estinse nel 1376.
Altri dicono che venne da Trieste e si estinse
nel 1314 [Bettinelli s.v. Bocho].
@Bocolo, Leggenda del, è legata a Morosina,
figlia della vedova del doge Orso Partecipazio,
morto nell’anno 881. La dogaressa
rimasta vedova aveva sposato un certo
Gregorio Andreadi. Dalla loro unione era
nata Morosina, la cui storia d’amore diede
origine alla Leggenda del bocolo.
Morosina s’innamora di un giovane trovatore,
Rodolfo, bello e gentile, che incontra ad
una festa di palazzo dove recita le sue balla-
148
te. Il padre della ragazza, però, non vuole
saperne e allora Morosina suggerisce al giovane
di combattere contro i Mori a fianco
del re francese Carlo per coprirsi di gloria e
vincere l’orgoglio del padre. Rodolfo parte,
combatte con passione, tutti lo temono e lo
considerano un eroe, ma un giorno viene ferito
a morte vicino a un rosaio. Prima di spirare
raccoglie un bocciolo di rosa (bocolo in
veneziano) e lo consegna al suo fedele compagno
raccomandandogli di portarlo a Morosina
perché si ricordasse del suo amore.
Quando la ragazza riceve il bocolo non dice
niente, si ritira nella sua stanza e l’indomani,
25 aprile, la trovano distesa sul letto, senza
vita. In ricordo di quel grande amore, a Venezia,
il 25 aprile di ciascun anno, Festa di
san Marco, ogni innamorato regala un bocciolo
di rosa rossa alla propria amata.
Secondo un’altra leggenda, la tradizione del
bocolo sembra discendere dal roseto nato
accanto alla tomba dell’Evangelista e poi
donato ad un marinaio della Giudecca di
nome Basilio quale premio per il suo importante
aiuto nella trafugazione delle spoglie
di san Marco. Piantato nel giardino della
sua casa, il roseto alla morte di Basilio diventa
il confine della proprietà suddivisa
tra i due figli, ma in seguito ad una rottura
dell’armonia tra i due rami della famiglia, la
pianta smette di fiorire. Un 25 aprile di molti
anni dopo nasce un amore a prima vista
tra una fanciulla discendente da uno dei
due rami e un giovane dell’altro ramo familiare.
I due si innamorano guardandosi attraverso
il roseto che separa i due orti e che
adesso accompagna lo sbocciare dell’amore
tra parti nemiche coprendosi di boccioli rossi.
In ricordo di questo amore capace di
restituire la pace tra le due famiglie, i veneziani
offrono il bocolo alla propria amata e lo
stesso fanno i figli verso le loro mamme
sempre in segno d’amore.
@Bodin, Jean (1529-1596), giurista francese,
parlando del governo della Serenissima
osservò che «l’offesa recata da un gentiluomo
all’ultimo abitante della città è
corretta e punita con molta severità; sicché
a tutti ne viene una gran dolcezza e
libertà di vita, che sa più di libertà popolare
che di governo aristocratico».
@Bognolo, Francesco, progettò la ricostruzione
della Chiesa di S. Biagio Vescovo (Castello),
avvenuta tra il 1749 e il 1754, ma alcuni
assegnano il progetto a Filippo Rossi,
proto dell’Arsenale. Operò anche nella
Chiesa di S. Tomà. A lui si deve la rifabbrica
del Teatro S. Cassiano (1763).
@Bogo, Bruno, direttore d’orchestra veneziano,
esordì al Teatro La Fenice nel 1939,
diresse in tutta Europa e concluse la sua
carriera alla Fenice nel 1969.
@Böhm, Osvaldo, proprietario del negozio
di fotografie, chiuso negli anni Ottanta del
Novecento, che si trovava in Salizada S.
Moisè (S. Marco). Il negozio era per Venezia
un punto di riferimento per collezionisti,
infatti conservava, tra l’altro, le raccolte
fotografiche di Carlo Naya [vedi].
@Boito, Camillo (1836-1914), scrittore romano,
pubblicò tra l’altro una novella intitolata
Senso che ebbe una grande fortuna cinematografica
grazie al regista Luchino Visconti
che ne ricavò un film nel 1954. La vicenda è
presa dal diario della protagonista, la contessa
veneziana Livia, la quale, a distanza di
quasi vent’anni, decise di raccontare a se
stessa, in una sorta di autoanalisi, la sua
relazione con il tenente austriaco Remigio
Ruz. La passione la spinse prima all’adulterio,
poi alla disperazione, infine all’umiliazione,
quando si rese conto che il tenente
mirava soltanto ad ottenere da lei il denaro
per poter disertare. Livia lo denunciò alle
autorità militari austriache, che lo condannarono
a morte. Sullo sfondo Venezia.
@Bolani, o Bollani, famiglia proveniente da
Costantinopoli dopo la VI crociata (1229).
Estinta. Ebbe molti senatori e ambasciatori
e un procuratore de supra, Marco, eletto il
17 giugno 1513. Un altro ramo della famiglia
fu ammesso per soldo al M.C. dopo la
guerra di Chioggia (1379-1381).
@Bolani, Angelo, condannato alla decapitazione
il 2 aprile 1655 dal Consiglio dei X
perché mentre era podestà e capitano di
Crema oltre ad aver defraudato l’erario
pubblico con false bollette di pagamento e
alterato le spese per le truppe si era macchiato
di un omicidio.
@Bolani, Domenico (Venezia ca 1445-Candia
1496), fu inviato dalla Repubblica a Genova
149
e in Spagna come ambasciatore e infine nominato
duca di Candia (1494-1496).
@Boldrini, Gustavo (Venezia 1927-1988),
pittore, studiò all’ABA e fu ospitato a Palazzo
Carminati, luogo di vita e di studio
di giovani talenti. Nel 1956 partecipò alla
28. Biennale: fu considerato pittore originale,
deciso a non copiare gli altri, a rimanere
fuori da tutte le correnti, a essere sempre
e soltanto se stesso.
@Boldrini (Boldrin), Leonardo (Venezia 1452-
ca 1498), pittore appartenente alla cerchia
dei muranesi.
@Boldù, antica famiglia patrizia originaria
di Conegliano nell’anno 810, presente in
M.C. prima della Serrata (1297) e appartenente
alle case nuove. Nota per una lunga
serie di cittadini benemeriti della patria.
Presente in M.C. nel 1797. Estinta.
@Boldù, Giovanni, morto «in fresca età» nel
1537, riposa nella Chiesa di S. Stefano (S.
Marco).
@Boldù, Giovanni Alvise, patrizio, si occupò
di architettura, partecipò alla gara per
la costruzione del Ponte di Rialto.
@Boldù, Giuseppe, 6° podestà/sindaco di
Venezia (1834-1837).
@Boldù, Leonardo (Venezia ca 1420-Scutari
ca 1475), diplomatico, fu a Costantinopoli
dopo la caduta (1453) per rendersi conto de
visu della situazione politica, rettore di
Scutari (1465) e di tutta l’Albania (1473).
@Bolla d’oro, vedi Crisobolla.
@Bolla ducale, atto pubblico in forma solenne,
scritto su pergamena, sul quale si apponeva
un sigillo d’oro (per le credenziali
da consegnare ai sovrani più importanti),
d’argento (per quelli meno improtanti) o di
piombo. Era il sigillo ufficiale del doge e
quindi della Repubblica e fu emesso per la
prima volta dal doge Pietro Polani (1130-
1148). I diritti riscossi per l’apposizione del
sigillo sugli atti emessi in favore di privati,
persone fisiche o giuridiche, venivano raccolti
dal Cassiere della Bolla Ducale [vedi].
Una bolla tipica, mantenuta per molti secoli,
portava sul recto un’immagine di san
Marco con o senza copricapo vescovile,
oppure con aureola che porgeva il vessillo
(spesso con croce in punta) al doge in ginocchio,
semigenuflesso o in piedi, sul verso,
invece, il nome e i titoli del doge che la
emanava.
@Bollatura, varata dal governo il 19 marzo
1474. Sui prodotti si imprimeva, in nome
della bona fide sine fraude e come garanzia
di controllo e qualità, il sigillum dominii accompagnato
dal marchio distintivo dell’artigiano.
Tale doppia bollatura, pretesa dalle
leggi dello Stato, garantiva la buona confezione
dei manufatti della Dominante nonché
la qualità dei prodotti negli interessi dei
privati acquirenti. Il sigillum dominii raffigurava
il Leone, ed è attestato nei documenti
scritti già nel 1273, ma probabilmente
esisteva già ancor prima, forse da quando
Venezia iniziò a coniare una propria
moneta (1202), il grosso veneziano. Si bollava
non solo nella capitale, ma anche nelle
principali città della terraferma per i manufatti
preziosi: a Brescia si usava il punzone
con il Leone rampante, a Padova l’Immagine
di sant’Antonio, a Verona lo Scudo
crociato. Tale sistema di punzonatura sopravvisse
di poco alla Repubblica; infatti,
venne abolito durante la dominazione francese
(1806-1814) che introdusse la nuova legislazione
napoleonica (25 dicembre 1810).
@Bolognese, Giovanni Battista (Venezia 30
gennaio 1814-Belluno 29 gennaio 1899), fu
vescovo di Belluno e Feltre dal 27 ottobre
1871 alla morte.
@Bolognino, Zalterio, stampatore veneziano,
pubblicò (1566) la Pianta prospettica della
città e delle lagune incisa da Paolo Forlani e
conservata al Museo Correr.
@Bolpe, vedi Volpe.
@Bolzani, Urbano (1442-1524), viaggiatore
bellunese visitò dal 1473 al 1489 la Tracia,
la Grecia, la Siria, l’Arabia, la Palestina e
l’Egitto e dei suoi viaggi lasciò una importante
relazione poi perduta. Tornato a Venezia,
dove morì, scrisse una grammatica
greca. In Campo dei Frari una targa murata
nel 1545 lo ricorda.
@Bombarda, nave da guerra di cui si ha notizia
dal 1499. Viaggiava a remi e talvolta
con vela e portava almeno una grossa
bombarda o pezzo d’artiglieria.
@Bombardieri, o Bombisti, milizia urbana
composta di cittadini della classe media e
del ceto popolare, sorta per iniziativa del
150
capo artigliere Paolo da Canal
dopo il 1501, quando la
Repubblica usò per la prima
volta il Basilisco. Ebbero la
loro sede nei pressi di S.M.
Formosa e scelsero come loro
protettrice santa Barbara.
Si riunivano una volta alla
settimana alla Giudecca dove
c’era il campo di allenamento.
In seguito si consentì
a ciascun bombardiere di sparare
almeno due colpi al
giorno. Le gare fra i bombisti
erano abbastanza frequenti e si svolgevano
nel bersaglio del Lido in zona S. Nicolò. A
gara ultimata il bersaglio veniva portato in
giro per la città preceduto da un tamburino
che scandiva il nome del vincitore. Nel 1757
i Bombardieri furono sostituiti dal Reggimento
Veneto dell’Artiglieria.
@Bombaseri, antichi artigiani (il cui statuto
risale al 1278), che battevano la bambagia
(cotone) per farla diventare soffice e quindi
poterla filare, o adoperarla come imbottitura
di vesti e coperte. L’attività dei bombaseri,
in origine appartenenti all’arte dei tessitori,
era suddivisa tra i batteri che appunto
battevano il cotone, e le donne della campagna
veneta che provvedevano alla filatura
sotto il controllo diretto dei mercanti, i
quali, a date stabilite, ritiravano il prodotto.
Questo sistema dava lavoro nei mesi invernali,
quando le attività agricole subivano
una pausa, a circa 10mila persone.
@Bombelli, Sebastiano (Udine 1635-Venezia
1719), pittore, si stabilì da giovane a Venezia
e si distinse nella ritrattistica.
@Bomberg, Daniel, fiammingo, attivo a Venezia
dal 1516 alla morte (1549), fu il primo
ad attuare un vasto programma di stampa
in ebraico a Venezia. Fra il 1515 e il 1549
stampò oltre 180 libri di alta qualità, sia filologica,
sia estetica, con l’aiuto di eruditi
ebrei di prim’ordine. Il suo primo lavoro
di grande impegno fu la Bibbia rabbinica
(1515-1517) in 4 volumi in folio, curata da
Felice da Prato, ebreo convertito, e dedicata
al papa Leone X. Gli ebrei, però, a causa
delle vicende religiose del curatore e anche
della dedica, non la riconobbero, e cominciarono
a contare le Bibbie rabbiniche dalla
seconda, che fu stampata nel 1524-1525,
sempre ad opera del Bomberg. A questa
edizione ne seguì una terza, poi una quarta
stampata da un altro tipografo, Giovanni
di Gara, ma sempre con i tipi del Bomberg.
Il successo del Bomberg spinge due
patrizi veneziani a cimentarsi nell’editoria
ebraica: Marcantonio Giustinian e Alvise
Bragadin. Il primo stampò una edizione
del Talmud babilonese (1546-1551), ovvero
la codificazione delle antichissime tradizioni
della società ebraica, di cui il papa
ordinò (1553) la confisca e la distruzione in
tutta la cristianità, sicché l’opera a Venezia
non fu più ristampata; Alvise Bragadin
stampò la quinta edizione della Bibbia rabbinica
(1617-1619). Dopo il 1553, comunque,
la stampa ebraica a Venezia non conobbe
più lo stesso rigoglio; ma molte tipografie
continuarono a stampare in ebraico,
sia pure su scala più ridotta.
@Bombisti, vedi Bombardieri.
@Bon, antica famiglia originaria di Roma,
per alcuni, di Bologna, per altri, presente a
Torcello sin dall’anno 407, si trasferì a Venezia
nell’anno 806 [Bettinelli s.v. Bon], assunta
al patriziato tra il 1297 e il 1311. Forse
era un Bon quel Buono da Malamocco
che nell’anno 828 trafugò il corpo di san
Marco da Alessandria d’Egitto per portarlo
a Venezia. I Bon avevano una villa a Mira
sul Brenta. Ca’ Rezzonico fu in origine
commissionata da loro poi a causa di una
grave crisi economica che colpì la casata fu
ceduta alla famiglia milanese che dette poi
il nome al palazzo. Presente in M.C. nel
1797. Esiste. Ebbe molti senatori e 2 procuratori
di S. Marco:
@Bon, Alessandro (Venezia 21 dicembre 1514-
7 gennaio 1566), decapitato per aver ideato
una falsa congiura ai danni della Repubblica
da parte dell’imperatore Massimiliano II,
per poi far finta di scoprirla e riscuotere il
premio: il 1º gennaio 1566 le milizie imperiali
dovevano entrare in azione e così il
Consiglio dei X allertò le guardie e dispose
minuziosi controlli, ma poi non accadde
151
nulla. Nacquero dei sospetti, il Bon fu torturato,
cadde in ripetute contraddizioni e
alla fine risultò la sua malafede e quindi la
condanna alla pena capitale.
@Bon, Alessandro (Venezia 26 agosto 1654-
Megara 18 luglio 1715), assunse il comando
delle due navi da guerra Costanza Guerriera
e Venere Armata che scortarono a Costantinopoli
(1680) il nuovo bailo Pietro Civran e
riportarono a Venezia il predecessore Giovanni
Morosini. Affiancò (1684) Francesco
Morosini nelle guerre contro i turchi. Prese
parte alla conquista di Corone e di Zarnata
(1685). Fu capitano del Golfo (1688-1691) e
partecipò all’occupazione di Valona (agosto
1690). Tornato a Venezia fu membro del
Consiglio dei Pregàdi e quindi provveditore
di Spinalunga (o Dorsoduro). In seguito
fu conte di Zara (1706-1708), governatore
delle galere dei condannati e commissario
pagador (1712-1714). Partecipò alla difesa
di Nauplia assediata dai turchi e quando
questa cadde fu colpito da una sciabolata e
fatto schiavo. Morì mentre era condotto a
Costantinopoli per l’aggravarsi della ferita.
@Bon, Alvise (Venezia ca 1485-Brescia 17 a-
prile 1528). Uomo di grande cultura, spesso
scelto dalla Repubblica per ricevere e accompagnare
prìncipi e diplomatici in visita
a Venezia, venne usato anche per importanti
missioni diplomatiche presso la corte ungherese
(1516-1518), quella polacca (1518) e
la Santa Sede 1524). Morì di peste.
@Bon, Anna, figlia di Girolamo, un noto architetto
e pittore originario di Venezia (o
Bologna) e Rosa Ruvinetti, cantante bolognese.
Nacque a Venezia intorno al 1738 e
all’età di quattro anni venne ammessa al
coro dell’Ospedale della Pietà, e fu allieva
di Candida, una maestra di viola. Nel 1756
Anna fu alla corte di Federico il Grande a
Potsdam con il prestigioso incarico di virtuosa
di musica da camera. Nello stesso
anno, presso un editore di Norimberga,
pubblicò le Sei Sonate da Camera per flauto e
cembalo, op. I, la prima delle sue tre raccolte
a noi pervenute, dedicandola al re di Prussia.
Le altre due raccolte risalgono al 1757
(Sei sonate per cembalo, op. II) e al 1759 (Sei
divertimenti per due flauti e cembalo, op. III) e
sono dedicate rispettivamente ad Augusta
Sofia, principessa di Sassonia-Weimar e
Carlo Teodoro, elettore di Baviera.
@Bon, Antonio (1462 -1525), diplomatico.
@Bon, Antonio (†1508), politico e militare,
citato dal Guicciardini.
@Bon, Bartolomeo (Campione, Como ca
1400-Venezia 1464), detto il Vecchio figlio di
Giovanni, fu uno dei maggiori scultori e architetti
veneziani del Quattrocento. Lavorò
con il padre alla decorazione della Porta della
Carta [vedi], completata nel 1440, e alla
Ca’ d’Oro (1442-1443). Fu anche progettista
di Ca’ del Duca, la prima opera veneziana
in stile rinascimentale di cui rimane solo
l’angolo sul Canal Grande. Alla sua scuola
si formò il dalmata Giorgio Orsini.
@Bon, Bartolomeo, detto il Giovane (Bergamo
1450-Venezia 1510) per distinguerlo dall’altro
Bartolomeo suo parente. Progettò la ricostruzione
delle Procuratie Vecchie, assieme
a Guglielmo De Grigis, completò la Torre
dell’Orologio e costruì la Scuola Grande di S.
Marco in collaborazione con Pietro Lombardo
e Mauro Codussi. Completò il Campanile
di S. Marco, costruendo la cella campanaria
e la cuspide.
@Bon, Filippo, procuratore di S. Marco de citra
per soldo (offrì 20.000 ducati) dal 28 novembre
1660. Fu lui a commissionare al
Longhena la costruzione di Ca’ Rezzonico
nel 1667: il palazzo ha questo nome perché
in seguito i Bon lo cedettero per problemi
finanziari alla famiglia dei Rezzonico, che
lo fece ingrandire e sopraelevare da Giorgio
Massari.
@Bon, Francesco, nato nel 1310, forse il primo
podestà e capitano di Mestre quando
questa, ceduta a Venezia dal sacro romano
imperatore (31 agosto 1337), entrò a far
parte della Repubblica come il primo vero
acquisto del futuro Stato da terra.
@Bon, Francesco, comandò una galea nella
battaglia di Lepanto (1571).
@Bon, Francesco Augusto (Peschiera del
Garda 7 giugno 1788-Padova 16 dicembre
1858), fu autore di opere ispirate alla commedia
goldoniana. Mescolava italiano e veneziano
per contrastare l’uso sempre più
invasivo del romano e del piemontese nelle
opere teatrali. Figlio di un patrizio veneziano,
studiò presso i Gerolamini di S. Se-
152
bastiano (Dorsoduro) e poi entrò nella Compagnia
teatrale Gaetano Perotti che operava a
Venezia, restandovi fino al 1820. Fece quindi
parte della Compagnia Gaetana Andolfati
Goldoni e Luigi Riva, dove conobbe l’attrice
Luigia Ristori che sposò. La figlia Laura
Bon fu attrice famosa e amante di Vittorio
Emanuele II. Nel 1822 Francesco Augusto
fondò una sua compagnia; nel 1855 si trasferì
a Padova per dirigere l’Istituto filarmonico
drammatico. Tra le sue opere la trilogia
di Ludro (personificazione dell’imbroglione
simpatico), in cui combina il comico
goldoniano e la satira sociale del drammaturgo
francese Beaumarchais (1732-1799):
Ludro e la sua gran giornata (1832), Il matrimonio
di Ludro (1836), La vecchiaia di Ludro
(1837). Scrisse anche il dramma storico Pietro
Paolo Rubens (1852).
@Bon, Giovanni (Campione, Como ca 1380-
Venezia ca 1443), scultore, collaborò alla
decorazione della Chiesa di S.M. dell’Orto e
col figlio Bartolomeo il Vecchio lavorò tra
l’altro alla Porta della Carta (completata nel
1440) e a Ca’ d’Oro (1442-1443).
@Bon, Marcello, detto Ciapate, gondoliere e
regatante, famoso per le sue sei ininterrotte
vittorie (1947-1952) nella Regata Storica
in coppia con Albino dei Rossi [vedi].
@Bon, Maria Grazia (Venezia 1943), attrice.
@Bon, Nicolò (Candia 1635-Venezia 12 luglio
1712), famoso numismatico. Figlio di un veneziano
visse a Venezia dall’età di 16 anni.
@Bon, Ottaviano (Venezia 7 febbraio 1552-19
dicembre 1623), fu ambasciatore in Spagna,
bailo a Costantinopoli (1604-1609), podestà
di Padova (1620-1622) e poi senatore.
@Bon, Pacifico, beato, francescano veneziano
vissuto nel 13° secolo.
@Bon, Palazzo, vedi Ca’ Rezzonico.
@Bon, Pietro, ebbe dal doge l’incarico di restaurare
e abbellire il Campanile di S. Marco
che era stato danneggiato dal terremoto
del 26 marzo 1511.
@Bon, Pietro (†1571), morì combattendo i
turchi.
@Bona Tartara, la schiava di un patrizio, colpevole
di averlo avvelenato per vendetta:
il patrizio Nicolò Barbo, abitante a S. Pantalon
(Dorsoduro), saputo che la sua schiava
Bona Tartara (così chiamata perché nata
in Tartaria) era stata ingravidata da uno
dei suoi servi, la bastonò e questa per vendetta
acquistò dell’arsenico e glielo servì
nella minestra. Fu condannata a essere
strascinata a coda di cavallo per la città fino
alle due colonne di Marco e Todaro e lì
arsa viva (19 maggio 1410).
@Bonaccia, lo stato del mare in calma e tranquillità.
@Bonaldo, o Bonaldi, famiglia originaria di
Ferrara, un ramo rimase escluso dal M.C.
nel 1297. Estinta [Bettinelli s.v. Bonaldi].
@Bonaldo, Maria Oliva (1893-1976), entrò
fra le Canossiane di Treviso nel 1928 e fondò
a Venezia nel 1940 la Congregazione
delle Figlie della Chiesa.
@Bonami, Francesco, fiorentino, direttore
della Biennale Arte del 2003.
@Bonaparte, Napoleone (Ajaccio 15 agosto
1769-Isola di Sant’Elena 5 maggio 1821), generale
dell’esercito durante la rivoluzione
francese, comandò la Campagna d’Italia
(1796). Quando entrò nel Veneto alla caccia
degli austriaci in fuga, si presentò come
amico per ottenere l’autorizzazione ad
attraversare i territori della Repubblica. In
seguito mostrò il suo vero volto di approfittatore
e negoziò con l’Austria la cessione di
Venezia e del Veneto senza possederli. Minacciò
la guerra se il governo veneziano
non avesse mutato la sua forma istituzionale.
Il doge abdicò in favore della Municipalità
Provvisoria, che doveva garantire il passaggio
della Repubblica dalla forma aristocratica
a quella cosiddetta democratica, ma
Bonaparte stipulava il trattato di Campoformido
e cedeva di fatto la Repubblica all’Austria.
In seguito governò la Francia a partire
dal 1799: fu primo console (novembre 1799-
maggio 1804) e imperatore dei francesi col
nome di Napoleone I (dicembre 1804-aprile
1814, poi dal 20 marzo al 22 giugno 1815).
Fu anche presidente della Repubblica Italiana
(1802-1805) e re d’Italia (1805-1814), dominando
così su Venezia che visitò nel 1807,
fermandosi per 10 giorni e varando notevoli
interventi urbanistici: fece abbattere tra
l’altro, la Chiesa di S. Geminiano in Piazza S.
Marco per completare il Palazzo Reale che
dotò dei Giardinetti, facendo demolire i
Granai di Terranova, chiese la realizzazione
153
dei Giardini di Castello e si dovette radere
al suolo tutto un quartiere; innescò la ricerca
della sede di un cimitero monumentale
che fu poi il Cimitero di S. Michele. La disastrosa
campagna di Russia (1812) segnò
l’inizio della fine del suo dominio: fu sconfitto
a Lipsia dagli alleati europei nell’ottobre
del 1813, abdicò il 14 aprile 1814 e venne
esiliato all’Isola d’Elba. Nel marzo del
1815, abbandonata furtivamente l’Elba, rientrò
a Parigi, riconquistando il potere per 100
giorni «senza sparare un sol colpo», finché
non venne definitivamente sconfitto a Waterloo
(18 giugno 1815). Trascorse gli ultimi
anni di vita in esilio a Sant’Elena. Dopo la
sua caduta, il Congresso di Vienna ristabilì
in Europa i vecchi regni pre-napoleonici,
ad esclusione della Serenissima Repubblica.
Sposò Giuseppina Beauharnais nel
1796, e in seconde nozze l’arciduchessa
Maria Luisa d’Austria (11 febbraio 1810),
dalla quale ebbe l’unico figlio legittimo,
Napoleone Francesco, detto il re di Roma
(1811-1832).
@Bonaventura da Barletta offre alla Chiesa
del Carmine (1325) una coscia di sant’Eliseo
(†790 a.C.) da lui acquistata dal Monastero
di S. Lorenzo in Cesarea fuor di Ravenna,
dove c’erano alcune reliquie trasferite da
Costantinopoli o Alessandria.
@Bonaventura da Forlì, beato (1411-1491), a
37 anni entrò nell’ordine dei servi di Maria.
Oratore eccezionale fu famoso per le sue
prediche nei campi e nelle chiese di Venezia:
avevano per tema la penitenza che era
anche un fondamento della sua vita. Piccolino,
con la barba incolta, sempre scalzo,
dormiva per terra o su un rozzo tavolato,
non mangiava carne, non beveva vino. Morì
a Udine e il luogotenente della città (Andrea
Loredan), che era guarito da una grave
malattia per intercessione del frate, portò il
suo corpo a Venezia all’inizio del 16° secolo.
Fu deposto nella Chiesa dei Servi, ma quando
questa venne demolita (1812) esso fu
traslato prima nella Chiesa dei Santi Ermagora
e Fortunato e poi nella Chiesa di S.M.
della Misericordia dove nel frattempo si
erano insediati i servi di Maria.
@Bonaventuri, Pietro, fiorentino, marito della
veneziana Bianca Cappello con il quale la
15enne veneziana fuggì da casa. Nel 1572
Pietro fu trovato ucciso e con molta propabilità
il mandante era stato il granduca di
Toscana, Francesco I de’ Medici, il quale
sposò Bianca dopo che la prima moglie,
Giovanna d’Austria, morì avvelenata (1578).
@Bonazza, Giovanni (Venezia 1654-Padova
1736), scultore, allievo di Giusto Le Court e
di Filippo Parodi, si trasferì a Padova nel
1697 con i suoi 4 figli, anche loro valenti artisti:
Antonio (1698-1763), Francesco (1729-
1770), Tommaso (1696-1775)e Michelangelo
(1704-1768). Le sue sculture più popolari
sono i leoni della Piazzetta di S. Marco in
marmo rosso di Verona. Tra gli altri suoi lavori
ci sono i monumenti funebri a Falier
nella Chiesa di S. Giovanni e Paolo, e a Girolamo
Garzoni nella Chiesa dei Frari. Lavorò
anche nella Basilica del Santo a Padova e nella
Villa Pisani a Stra: sue le statue mitologiche.
@Bonci, famiglia di antiche ma varie origini,
diede tribuni e fece fabbricare la Chiesa di
S. Andrea. Si estinse il 9 ottobre 1508 con
Marin [Bettinelli s.v. Bonci].
154
@Boncili, famiglia proveniente da Trieste,
compresa fra le patrizie con la Serrata (1297).
Si estinse con Vettore nel 1328, altri dicono
con Lion nel 1368 [Bettinelli s.v. Boncili].
@Boncompagni (Buoncompagni), nobile famiglia
romana, ascritta ad honorem al M.C.
nel 1573 per onorare Ugo Buoncompagni,
professore di diritto all’università di Bologna
e cardinale, nominato pontefice con il
nome di Gregorio XIII (1572-1585).
@Bonconsiglio (Buonconsiglio), Giovanni
(Montecchio Maggiore, Vicenza ca 1465-
Venezia ca 1537), pittore. Si trasferì a Venezia
nel 1495 dove aprì una bottega.
@Bondolo, famiglia originaria di Brondolo,
fece edificare la Chiesa di S. Giovanni Battista
alla Giudecca. Si estinse nel 1366 [Bettinelli
s.v. Bondolo].
@Bondumier, o Bondemiro, o Bondimerio, famiglia
proveniente dalla Siria dopo la caduta
di Acri (1291) e assunta al patriziato
prima della Serrata. Si estinse il 4 marzo 1718
con Gasparo Andrea. Un secondo ramo si
estinse il 24 dicembre 1775 con Girolamo.
@Bondumier, Andrea, beato, agostiniano e
3° patriarca di Venezia (1460-1464).
@Bonfadini, famiglia di mercanti proveniente
dal Tirolo, assunta al patriziato per
soldo il 29 novembre 1648, durante la guerra
di Candia (1645-1669). Presente in M.C.
nel 1797. Estinta.
@Bonfadini, Francesco Maria, savio agli ordini
e come tale uno dei componenti della
Consulta che si riunì per la prima volta la
sera del 30 aprile 1797 nelle camere del
doge sotto l’incalzare delle richieste di Bonaparte.
@Bonfadini, Piero, uno dei patrizi che scelti
a balottazione segreta ebbero il compito di
giurare l’obbedienza pretesa dall’Austria il
25 febbraio 1798. Gli altri erano Zuanne
Zusto, Stefano Valier, Niccolò Morosini IV,
Prospero Valmarana, Paolo Bembo, Marco
Zorzi, Zuanne Pesaro, Iseppo Giovanelli,
Zan Piero Grimani, Lodovico Manin, Alvise
Contarini II.
@Bonhomo, famiglia originaria di Trieste, si
estinse nel 1319 con Lodovico [Bettinelli
s.v. Bonhomo].
@Boni, Antonio, comandò una galea nella
battaglia di Lepanto (1571).
@Boni, Giacomo (Venezia 25 aprile 1859-Roma
19 luglio 1925), archeologo, avviò nel
1885 una campagna di scavi per controllare
le fondazioni del Campanile di S. Marco.
Fu senatore del regno d’Italia (11 giugno
1921-25 gennaio 1924) e a Roma diresse gli
scavi del Foro e del Palatino.
@Bonifacio, marchese di Monferrato, cedette
Creta alla Repubblica per soldi. L’isola
gli era stata assegnata dopo il sacco di Costantinopoli
da parte dei crociati nel 1204.
@Bonifacio Colli, di Alessandria, uno dei 3
compagni di san Gaetano da Thiene con i
quali fondò la Congregazione dei Chierici
Regolari, detti poi Teatini. Morì e fu sepolto
a Venezia nel 1558.
@Bonifacio VIII, papa
(1294-1303), bandì (22
febbraio 1300) il primo
Giubileo o Anno santo
della storia, che a Venezia
fu accolto con
gran fermento e numerosi
pellegrini partirono
per Roma.
@Bonifacio IX, papa (1389-1404). Nel 1394
proclamò una nuova crociata. L’Inghilterra
e la Francia per aderirvi giunsero ad una
tregua nella cosiddetta guerra dei cent’anni
(1337-1453), che di fatto ne durò 116.
@Bonifica, manipolazione di terreni paludosi
per restituirli all’agricoltura per colmata
(alzando il livello del terreno) o per prosciugamento
(abbassando il livello dell’acqua).
Dopo la scoperta dell’America (1492)
a Venezia si assistette ad un gigantesco trasferimento
di capitali dal mare alla terra,
attraverso le bonifiche di terreni paludosi
promosse dal patriziato veneziano e contrastate,
in città, ‘dal partito del mare’, timoroso
dei danni che questa operazione
poteva arrecare all’integrità della laguna.
La ragione stava nel fatto che il mare era
diventato o stava diventando inospitale (vi
si affollavano, tra gli altri, anche turchi e
spagnoli) ed era quindi necessario trovare
un nuovo equilibrio economico, volgendosi
allo sfruttamento della terra, operando
una tenace colonizzazione interna accompagnata
appunto da un’immensa opera di
bonifica in terraferma e in laguna con il
155
prosciugamento delle paludi e delle parti
di laguna morta. Nel 1545 furono eletti i
primi 3 Provveditori sopra i Loci Inculti del
Dominio e sopra l’Adacquazione dei Terreni,
con il compito di sottoporre all’esame del
Senato le proposte di bonifiche ritenute
necessarie e di sorvegliare l’esecuzione dei
lavori. La legge che la istituì riprendeva le
idee del veneziano Alvise Cornaro, proprietario
di terre al confine tra il territorio
padovano e l’area lagunare e grande fautore
della bonifica di zone paludose: bonificare
fu per lui la vera alchimia, significava
tramutare qualcosa in oro, creare nuova
ricchezza per i privati e per lo Stato e nuova
occupazione, coprire il deficit alimentare
di Venezia e del dominio.
@Bonincontro de’ Boaterii (†1308), rinomato
professore bolognese di teologia fatto
venire a Venezia dalla Repubblica. È sepolto
nella Chiesa di S. Giorgio Maggiore.
@Bonini, don Fausto, vedi Gente Veneta.
@Boninsegna, famiglia originaria dalla Grecia,
esclusa dal M.C. con la Serrata (1297),
ma riassunta nel 1310 per l’aiuto offerto al
doge nella congiura Querini-Tiepolo. Si
estinse con Piero nel 1321 [Bettinelli s.v. Boninsegna].
@Boninsegna, Giovanni Paolo, orafo. Sotto
il doge Andrea Dandolo (1343-1354) ebbe
l’incarico di dare forma definitiva alla Pala
d’oro di S. Marco (1345).
@Bonito Oliva, Achille (4 novembre 1939),
critico d’arte salernitano, curatore generale
della Biennale di Venezia del 1993 dal titolo
Punti cardinali dell’Arte.
@Bonlini, famiglia originaria di Brescia si
distinse per i suoi traffici relativi alle spezie
e allo zucchero che raffinavano. Fu aggregata
per soldo al M.C. il 13 settembre 1667.
Annoverò vari magistrati e governatori di
province. Un altro ramo fu assunto al patriziato
ancora per soldo il 13 settembre 1687
durante la guerra di Morea (1684-1699). Presente
in M.C. nel 1797.
@Bonlini, Iseppo, avogador di Comun, uno
dei componenti della Consulta che si riunì
per la prima volta la sera del 30 aprile 1797
nelle camere del doge sotto l’incalzare
delle richieste di Bonaparte.
@Bonmartini, Pietro, poeta padovano dedicò
un poemetto all’elefantino ucciso a Venezia
[v. Elefanteide].
@Bonomo, o Bonomi, famiglia proveniente
da Costantinopoli dopo la VI crociata
(1229). Si estinse all’inizio del Quattrocento
[Chojnacki].
@Bonotto, Sebastiano, ingegnere idraulico al
servizio della Repubblica, propose (23 agosto
1642) la regolazione del Piave, ovvero
la sua diversione al Porto di S. Margherita
di Caorle per evitare che le acque dolci
portassero alla formazione di zone insalubri
e all’interramento, modificando così il
delicato equilibrio della laguna.
@Bonsembiante Badoer da Peraga, beato
(1327-1369), frate padovano dell’Ordine
degli Eremitani di sant’Agostino, fratello
del beato Bonaventura (1332-1389). Morì a
Venezia il 28 ottobre 1369 e si crede sia sepolto
nella Chiesa di S. Stefano.
@Bonsignori, Stefano, patriarca di Venezia
dal 1811 al 1814, escluso in seguito dall’elenco
ufficiale perché considerato illegittimo
essendo stato nominato da Napoleone senza
alcun previo accordo con la Santa Sede o
successiva conferma da parte di essa.
@Bontempelli, Massimo (1878-1960), scrisse
il dramma Venezia salva (1947) sulla Congiura
di Bedmar [vedi], nella scia del romanzo
di Thomas Otway [vedi].
@Bonvecchio, Francesco, comandò una galea
nella battaglia di Lepanto (1571).
@Bonvicini, famiglia originaria di Brescia
esercitò la mercatura che la fece ricca. Fu aggregata
al patriziato per soldo il 29 giugno
1663 durante la guerra di Candia (1645-1669).
Si estinse il 21 maggio 1786 con Fabio.
@Bonzeno, famiglia originaria di Aquileia,
si estinse nel 1346 [Bettinelli s.v. Bonzeno].
@Bonzi, famiglia patrizia presente in M.C.
nel 14° sec. [Chojnacki].
@Bora, Giovanni, mercante veneziano, portò
da Costantinopoli le spoglie di santa Marina,
custodite nella chiesa che era dedicata
ai santi Liberale e Alessio, ma poi intitolata
a lei: Chiesa di S. Marina (Castello).
@Borbone, famiglia di origine francese, ammessa
ad honorem al M.C. probabilmente
per ossequiare l’elezione di Enrico IV, primo
monarca del ramo Borbone a diventare
re di Francia (1589-1594).
156
@Borbone, Enrico, conte di Bardi. Durante
un suo viaggio in Asia (tra il 1887 e il 1889)
portò a Venezia qualcosa come 30mila pezzi
d’arte conservati poi nel Museo d’Arte
Orientale a Ca’ Pesaro.
@Bordello pubblico, vedi Legge Merlin.
@Bordiga, Giovanni (Novara 1854-Venezia,
1933), direttore dello Iuav (1926-1929) e 32°
presidente dell’Ateneo Veneto (1929-1934).
@Bordolo, famiglia proveniente dall’Albania,
secondo altri da Jesolo. Si estinse con
Giovanni nel 1396 [Bettinelli s.v. Bordolo].
@Bordon, Ivano (Marghera 13 aprile 1951),
portiere, con l’Inter vinse 2 scudetti (1971 e
1980). Vinse i mondiali (1982) come riserva
di Dino Zoff, senza giocare un minuto. Ai
mondiali del 2006 vinti dalla nazionale italiana
era l’allenatore dei portieri.
@Bordone, famiglia patrizia estinta nel Trecento
[Choinacki].
@Bordone, Benedetto (Padova 1460-Venezia
1531), autore delle 172 xilografie che compaiono
nella Hypnerotomachia Poliphili o
Sogno di Polifilo, il magnifico libro figurato
uscito dalla tipografia di Aldo Pio Manuzio
nel 1499. Diede alle stampe l’Isolario (o Libro
di Benedetto Bordone nel qual si ragiona di tutte
l'isole del mondo), che presenta le isole di
tutto il mondo conosciuto disegnate a forma
d’uovo, con le loro storie, miti e climi a
uso di marinai e viaggiatori. L’Isolario presenta
anche la magnifica Pianta prospettica
di Venezia e delle lagune [conservata al Museo
Correr] in cui il nucleo urbano è collocato
in un lago ovale difeso dalla terraferma,
dai lidi e dall’acqua. Si tratta della più antica
pianta a stampa della laguna, dove sono
indicate con grande chiarezza tutte le isole
principali. Una visione, quella di Bordone,
che ripete l’antica metafora della città-fortezza
difesa dalle acque, della città «securissima»
perché circondata da inespugnabili
mura d’acqua.
@Bordone, Paris (Treviso 1496-Venezia 19
gennaio 1571), pittore. Si trasferì a Venezia
ancora adolescente. Studiò brevemente
con Tiziano. È sepolto nella Chiesa di S.
Marziale (Cannaregio). Il suo capolavoro è
la tela raffigurante il pescatore che consegna
al doge l’anello di matrimonio donato
157
alla Repubblica dal papa Alessandro III, dipinto
nel 1534-1535 e conservato a Venezia
nelle Gallerie dell’Accademia.
@Bordoni, Faustina (Venezia 1700-1781), mezzosoprano,
una delle maggiori cantanti del
suo tempo. Sposò il compositore tedesco
J.A. Hasse (1699-1783) giunto a Venezia nel
1730 per insegnare ai Incurabili. Entrambi
sono sepolti nella Chiesa di S. Marcuola.
@Borgato, Agostino (Venezia 1869-Hollywood
1939), attore e regista.
@Borghese, famiglia romana, ascritta ad honorem
al M.C. l’11 settembre 1655 a seguito
dell’elezione di Camillo Borghese, diventato
papa col nome di Paolo V (1605-1621).
@Borgi (Borghi), Piero (Venezia 1424-1484),
matematico, autore di Qui comenza la nobel
opera de arithmethica ne la qual se tracta tute
cosse a mercantia pertinente (1484), uno tra i
migliori libri di aritmetica del suo secolo in
cui, accanto alla trattazione di computisteria,
ci sono rudimenti di tecnica mercantile.
@Borgia, famiglia ascritta ad honorem al M.C.
il 18 ottobre 1500 con Cesare Borgia, figlio
del papa Alessandro VI (Borgia), detto il
Valentino, che si era fatto onore conquistando
in pochi mesi, dal 21 novembre 1499 al
9 agosto, Imola, Forlì, Cesena, Rimini, Faenza
e Pesaro.
@Borin, pronuncia borìn, vento leggero di
nord-est.
@Borin, Iginio (Masi, Rovigo 8 dicembre
1880-Venezia 24 febbraio 1954), portuale
veneziano. Si trasferì a Venezia nel 1904.
Alle elezioni politiche del 1924 fu eletto
con Antonio Gramsci al parlamento nelle
liste del Partito comunista d’Italia veneto.
Fondò il partito comunista veneziano e fu
consigliere comunale (1946-1951).
@Borin, Laura (1943) e Margherita (1938), sceneggiatrici
veneziane di Gianni Da Campo.
@Borini, o Borin, antica famiglia nobile patavina
assunta al patriziato veneziano nel
1788 come casa di terraferma. Presente in
M.C. nel 1797. Estinta.
@Borro, Gasparino, monaco, insegnò latino,
greco e retorica a Cassandra Fedele, bambina
prodigio e futura poetessa.
@Borro, Luigi (Ceneda 29 luglio 1826-Venezia
6 gennaio 1880), scultore, figlio di un
fabbro. Le sue abilità artistiche furono scoperte
dal pittore Giovanni De Min
che lo raccomandò affinché studiasse
a Venezia all’ABA. Suo è il
Monumento a Daniele Manin (1875)
in Campo Manin (S. Marco).
@Borromeo, Carlo, santo, fu a Venezia
nel 1580.
@Borsato, Giuseppe (Venezia 1770-
1849), pittore. Insegnò ornato all’ABA.
Nel 1807 decorò la sala del
Teatro La Fenice.
@Borsato, Renato, pittore, fu presidente della
Bevilacqua La Masa (1979-1986).
@Borseli, o Borselli, famiglia originaria di A-
quileia, diede antichi tribuni e un procuratore
(Zuane) eletto l’8 aprile 843. Fece costruire
la prima Chiesa di S.M. Nova (Cannaregio)
nel 971. La famiglia si estinse nel
1367 con Marco [Bettinelli s.v. Borsello].
@Bortolan, Gino (Milano 21 ottobre 1918-Venezia
6 febbraio 2010), parroco di S.M. Formosa
(Castello) dal 1951 al 1976. In seguito
rettore della Chiesa di S.M. del Giglio fino
alla morte. Dal 1968 al 1990 diresse l’Archivio
Storico del Patriarcato e dal 1976 al 2004
il Museo Diocesano S. Apollonia. A lui si deve
il prezioso libro intitolato Il Patriarcato di
Venezia e stampato nel 1974 nell’Isola di S.
Lazzaro dalla tipografia Armena.
@Bortoli, Giorgio, scultore veneziano con
studio agli Alberoni, esordì nel 1984 in occasione
della 69. Mostra Collettiva della
Fondazione Bevilacqua La Masa.
@Bortoloni, Mattia (1695-1750), originario
di Canda, presso Rovigo, pittore del rococò,
attivo anche a Venezia, dove dipinse i
soffitti di Ca’ Rezzonico. Operò tra l’altro
nella Chiesa dei Tolentini.
@Bortolotto, L. Cesare, 16° presidente della
Provincia (1901-1903).
@Bortolotto, Francesca, imprenditrice, titolare
del Bauer [vedi].
@Bortoluzzi, Ferruccio (Venezia 1920-2007),
uno dei fondatori dell’Arco [vedi]. Nella maturità
divenne «raffinato assemblatore d’assi
corrose e frammenti di legno marcito,
lamiere contorte e catene arrugginite, chiodi
ricurvi e corde consunte [...], raccolti e ricomposti
con sofferta partecipazione per
evocare mondi magici, momenti tormentati
e per riscattarne la dignità» [Rombolotto 64].
158
@Bortotti, Gerolamo (1849-
1925), scultore bellunese, morì
a Venezia, dove operò producendo
tra l’altro il Monumento
a Giuseppe Verdi [vedi], il Busto
del papa Pio X (1907) per la
Scuola di S. Rocco, e la Lapide
di Jacopo Castelli in Calle de
l’Ascension (S. Marco).
@Borzolo, famiglia originaria
di Altino, entrarono nel M.C.
nell’anno 986. Si estinse nel
1317 con Galeazzo, altri dicono
nel 1154 con un Tommaso
[Bettinelli s.v. Borzolo].
@Bosa, Antonio (Pove del Grappa
1777-Venezia 1845), scultore bassanese
operò a Venezia, dove lavorò per diverse
chiese. Una delle sue opere, la statua in marmo
carrarese di Antonio Donato, si trova
nella Chiesa di S. Simeon Grande. Con Domenico
Banti realizzò le grandi statue di imperatori
romani che ornano la sommità della
facciata dell’Ala Napoleonica.
@Bosa, Eugenio (Venezia 15 settembre 1807-
1875), figlio di Antonio, si formò nella bottega
del padre, ma poi iniziò un’autonoma
attività di pittore e disegnatore. Le sue serie
di Costumi di Trieste e Costumi Popolari Veneziani
incontrarono il favore del pubblico e le
sue produzioni di genere gli diedero lavoro
e fama. La sua pittura di genere rappresenta
scene popolari sullo sfondo di una città
povera e rassegnata, e lui diventa il pittore
del folklore veneziano. Dietro questa sua
pittura commerciale, curata nella forma di
pulitissimi quadretti su carta, appare la perseverante
ricerca e lo studio di nuovi soggetti
reali. La Fondazione Querini è stata
arricchita da un suo lascito.
@Boscarati (Boscarato), Felice (Verona 1721-
Venezia 1807), pittore. A Venezia si conservano
due opere, una nella Chiesa di S.
Giuseppe (Castello) e l’altra nella Chiesa di
S. Fosca (Cannaregio).
@Bosch, Hieronymus, detto van Aeken (1450-
1516), pittore fiammingo, lavorò a Palazzo
Ducale e a lui si devono le Scene del Paradiso
e le Scene dell’Inferno. Nella quadreria
del Correr figura il dipinto Cristo al Limbo.
@Boschetti, Eugenio, progettò la ricostruzione
(1749-1776) della Chiesa di S. Barnaba
(Dorsoduro).
@Boschetti, Lorenzo (Venezia 1670-24 aprile
1750), abitava a S. Vio ed era figlio di Domenico,
di origine dalmata. Progettò Palazzo
Venier dei Leoni (Dorsoduro), iniziato nel
1749 e mai completato per insorte difficoltà
economiche del proprietario. Ricostruì l’antica
Chiesa di S. Barnaba (1749-1776).
@Boschini, Marco (Venezia 1613-1678), autore
della Carta del navegar pitoresco (1660)
dedicata all’arciduca Leopoldo Guglielmo.
Si tratta di un poema in quartine rimate e
in veneziano, un dialogo tra un Senator venezian
deletante e un professor de pitura che si
risolve in un elogio della pittura veneziana
e della stessa Venezia. Boschini fu anche
autore della prima guida artistica di Venezia
(Ricche miniere della pittura veneziana,
1664), una vera miniera di notizie sul patrimonio
artistico della Serenissima fatto di
chiese, palazzi e raccolte private.
@Boscola, Maria, la più famosa regatante di
sempre: vinse per 44 anni di fila, dal 1740 al
1784.
@Boscolo, Giorgia, a 24 anni diventò (agosto
2010) la prima donna gondoliere.
@Botega da cafè (La), periodico satirico degli
anni ’20 del Novecento.
@Bottasso, Urbano, autore dei busti in marmo
di Carrara del generale La Masa e della
duchessa Felicita Bevilacqua posti sullo
scalone di Ca’ Pesaro nel 1904, voluti dal
Comune di Venezia per ricordare lo splendido
gesto della contessa che lasciò il palazzo
alla cittadinanza perché divenisse sede
espositiva.
@Botte, plurale botti, antica misura di peso
veneziana equivalente a mezza tonnellata.
@Bottenighi, la zona paludosa dove si costruì
Porto Maghera.
@Bottenigo, altro nome del fiume Muson.
@Böttger, Johann Friederich (1682-1719), alchimista
tedesco. Nel 1710 scoprì il segreto
della fabbricazione della porcellana, portato
a Venezia nel 1720 da un suo collaboratore,
tale Christopher Conrad Hunger,
chiamato da Giovanni Vezzi con il quale
aprì un laboratorio poi chiuso nel 1727.
@Bottin, Aldo, 8° presidente della Giunta regionale
(1994-1995).
159
@Boucicaut, maresciallo francese, combatté
contro i veneziani comandati da Carlo Zeno
la battaglia di Modone (7 ottobre 1403).
@Boudin, Eugène (1824-1898), pittore francese,
uno dei padri dell’Impressionismo,
visitò Venezia nel 1892. Celebre il suo dipinto
Piazzetta San Marco in Venedig.
@Bovolo, lumaca, chiocciola, conchiglia, ma
anche un tipo di pane prodotto durante la
settimana santa (da domenica delle Palme al
sabato che precede la Pasqua).
@Bozza, Bartolomeo (†1594), rinomato mosaicista
lavorò nella Chiesa di S. Marco anche
su cartoni di Tintoretto e Vassilacchi.
@Bozzetto, Jacopo, costruttore, eresse il complesso
delle Zitelle alla Giudecca tra il 1581
(altri dicono 1561) e il 1586, su progetto, forse,
di Andrea Palladio (morto nel 1580).
@Bozzola, Gloria (Venezia 1964), attrice.
@Bracciolini, Poggio (1380-1459), fustigò i vizi
veneziani nelle sue Facetiae, dove allude
tra l’altro alla depravazione e all’infedeltà
delle veneziane del tempo.
@Braccolani, o Bracolani, famiglia proveniente
da Ancona, contribuì alla fabbrica della Chiesa
di S. Basilio. Forse esclusa dal M.C. con la
Serrata (1297), «ma poi riassunta si vede per
la Guerra di Chiozza nel 1381. L’ultimo di
questa Famiglia fu un Tommaso che nel 1492
con Antonio Berengo edificò il Porto di Malamocco»
[Bettinelli s.v. Braccolani].
@Braga, Edo, pittore espressionista veneziano,
attivo nella seconda parte del Novecento
e all’inizio del 21° secolo.
@Braga, Mario (Venezia 1921-1964) attore.
@Bragadin, famiglia tribunizia proveniente
da Veglia e appartenente ad una delle 4 case
vecchie dette evangeliche perché fondarono
nel 725 il Monastero di S. Giorgio. Si crede
che i dogi Orso e Teodato Ipato uscissero da
questa casa. Esiste. Celebre fu Marcantonio,
vittima dei turchi. Ebbe altri distinti personaggi,
un cardinale e 8 procuratori:
Presente in M.C. nel 1797, la famiglia è ricordata
da alcuni toponimi nei sestieri di
Cannaregio, Castello, Dorsoduro e S. Croce.
@Bragadin, Alvise, procuratore di S. Marco
de ultra (12.11.1497), si cimentò nell’editoria
ebraica, stampando la quinta edizione
della Bibbia rabbinica (1617-19).
@Bragadin, Ambrogio, partecipò alla battaglia
di Lepanto (1571) e comandò una delle
due galeazze schierate all’ala sinistra.
@Bragadin, Andrea, citato da Lorenzetti il
quale scrive che nella Chiesa di S. Francesco
della Vigna «c’è una bella pietra tombale di
Andrea Bragadin morto nel 1487».
@Bragadin, Andrea, noto anche come Marcantonio
o Marco Antonio (Venezia 21
aprile 1523-Famagosta 17 agosto 1571), apparteneva
al corpo dei Fanti da Mar della
Repubblica. Il 31 maggio 1569 fu mandato
a Cipro come governatore e capitano generale
del porto di Famagosta sulla costa
orientale dell’isola. Partecipò alla difesa di
Famagosta e fu scuoiato vivo e la sua pelle
portata come trofeo a Costantinopoli, poi
trafugata e trasferita a Venezia nella Chiesa
di S. Giovanni e Paolo. Il 3 luglio 1570 i turchi
sbarcarono a Cipro e dopo due mesi
conquistarono Nicosia, massacrando la
guarnigione. La testa del luogotenente del
regno e difensore di Nicosia, Niccolò Dandolo,
fu fatta recapitare a Bragadin, che si
apprestò alla difesa di Famagosta cinta
d’assedio nel settembre successivo. Nella
160
difesa di Famagosta Marcantonio era coadiuvato
da Lorenzo Tiepolo e dal generale
Astorre Baglioni. Ai circa 7mila uomini
della guarnigione, si opponevano quasi
200mila turchi, muniti di 1.500 cannoni,
appoggiati da circa 150 navi, che bloccavano
rifornimenti e rinforzi. La resistenza fu
eroica, ma finiti i viveri e le munizioni, il 31
luglio 1571 Bragadin fu costretto a decretare
la resa della città. Mustafà Pascià impressionato
dalla morte del proprio figlio
caduto durante un assalto, offrì un onorevole
compromesso, promise onori militari,
il trasferimento delle truppe a Creta, libertà
per la popolazione di rimanere o seguire
le truppe. L’offerta fu accettata (4 agosto)
e le truppe con le famiglie imbarcate
su navi turche. Il 5 agosto, Bragadin e i
suoi luogotenenti si presentarono a Mustafà
Pascià per consegnare formalmente le
chiavi di Famagosta. La cerimonia inizialmente
fu molto cordiale, ma d’improvviso
l’umore di Mustafà cambiò e ordinò la deportazione
dei soldati come schiavi e l’uccisione
dei luogotenenti di Bragadin; allo
stesso Bragadin fu tagliato prima il naso e
poi mozzate le orecchie; due settimane dopo
(17 agosto) il povero Bragadin venne
scuoiato vivo. Gli staccarono dal corpo vivo
la pelle in un sol pezzo, cominciando
dalla nuca ... poi, riempita di paglia, la pelle
fu esposta a guisa di trofeo sull’albero
più alto della nave di Mustafà e quindi
portata a Costantinopoli con le teste mozze
degli ufficiali veneziani Alvise o Luigi
Martinengo, Andrea Bragadin e Giovanni
Antonio Querini.
Un’altra versione sulle atrocità commesse
da Mustafà ci dice che egli, dopo la resa
della guarnigione veneziana, invitò cortesemente
Bragadin a un pranzo al quale il
comandante veneziano si presentò con una
scorta sontuosa, giungendo al banchetto
riparato da un parasole di seta rossa, simbolo
asiatico di sovranità. Mustafà sentì
così vivamente l’offesa, perché a quelle latitudini,
in Oriente, è un crimine imperdonabile
volersi atteggiare a vincitore quando
si è perso, e fece arrestare Bragadin prima
di lasciare la tavola. Il comandante veneziano
fu mutilato del naso e delle orecchie.
L’esecuzione finale venne differita
per ben tre volte, mentre per dieci giorni di
seguito il povero comandante fu condotto
davanti al pascià e ogni volta doveva baciare
il suolo. Infine venne scorticato vivo e
la sua pelle imbottita di paglia fu portata in
giro su una mucca attraverso la città, sotto
il parasole rosso, prima di essere essiccata
e spedita all’Arsenale di Costantinopoli.
Alcuni anni più tardi la pelle arrivò a Venezia
grazie allo schiavo veronese Girolamo
Polidoro (o Polidori), giovane marinaio
veneziano che la sottrasse dall’Arsenale
di Costantinopoli (1575): «piegata in
un’ampiezza d’un foglio di carta, salda e
palpabile come fosse un pannolino», scrive
il cronista, la pelle di Bragadin fu dapprima
conservata nella Chiesa di S. Gregorio e
infine nella Chiesa di S. Giovanni e Paolo,
navata destra. Nella battaglia di Lepanto (7
ottobre 1571), il comandante Mustafà Pascià
fu ucciso e la sua testa infilzata sopra
una picca veneziana a pareggiare l’orrore
della morte di Bragadin.
@Bragadin, Angelo, vescovo di Vicenza (1550-
1560).
@Bragadin, Antonio (Venezia 16 marzo
1519-10 ottobre 1589), fratello di Andrea o
Marcantonio, l’eroe di Famagosta. Fu, tra
l’altro, podestà di Brescia e partecipò alla
battaglia di Lepanto (1571), comandando
una delle due galeazze schierate all’ala
sinistra. Fu sepolto nella Chiesa di S. Gregorio
(Dorsoduro).
@Bragadin (Bragadino), Bon, o Bradanisso,
ordì una congiura contro il doge Angelo
Partecipazio (810-827) assieme a Giovanni
Talonico. Entrambi furono scoperti e decapitati
(824).
@Bragadin, Daniele o Daniel (Venezia 20 gennaio
1682-19 luglio 1755), coprì molti importanti
incarichi pubblici e fu tra l’altro ambasciatore
in Spagna e Austria, oltre che procuratore
di S. Marco de supra (20.1.1734 m.v.).
@Bragadin, Filippo (1509-1572), fu provveditore
della flotta e combattè i corsari barbareschi.
Prese parte alla battaglia di Lepanto
(1571). Morì in azione nell’assalto di Corone.
@Bragadin, Giorgio, impiccato tra le due colonne
rosse di Palazzo Ducale il 15 luglio
1471 ad esecuzione di una sentenza del 24
161
novembre 1416: due anni prima si era appropriato
di denaro pubblico come ufficiale
alla Ternaria, la magistratura cui spettava di
imporre e riscuotere il dazio sull’olio che
entrava in città. Processato e condannato si
rese irreperibile, ma la Repubblica pose una
taglia e ben presto 3 cacciatori di teste lo catturarono
e lo portarono a Venezia.
@Bragadin, Giovanni, vescovo di Verona e
27° patriarca di Venezia (27 novembre
1758-23 dicembre 1775), in precedenza vescovo
di Verona.
@Bragadin, Gio. Battista, uno dei cospiratori
della Congiura di Bedmar [vedi], accusato
di spionaggio, processato, condannato a
morte e impiccato tra le due colonne di
Marco e Todaro nel 1620.
@Bragadin, Marcantonio, vedi Bragadin Andrea.
@Bragadin, Marcantonio (Venezia 1591-28
marzo 1658), ordinato prete il 28 settembre
1626, vescovo di Crema (3 dicembre 1629), di
Ceneda (12 gennaio 1633) e di Vicenza (3
ottobre 1639-1655). Cardinale dal 16.12.1641.
@Bragadin, Marco, detto Mumugnà, cipriota,
giunto a Venezia il 26 novembre 1590,
ospitato in casa Dandolo alla Giudecca. Diceva
di trasformare l’argento in oro finissimo
e il mercurio in oro. Molti prìncipi
invidiarono Venezia per questo privilegio,
e infatti Mumugnà lasciò presto la città per
la Germania, ospite del duca di Baviera: lì
fu scoperto, accusato di frode e condannato
al patibolo (1591) dopo aver confessato
che era un ciarlatano, uno dei tanti.
@Bragadin, Tomaso di Donato, pittore veneziano
attivo nella seconda metà del 15° secolo,
morto all’inizio del 16°. Nelle Gallerie
dell’Accademia si conserva un suo Polittico.
@Bragosso, o Bragozzo, la barca da pesca più
diffusa nell’Alto Adriatico per tutto l’Ottocento
e la prima metà del Novecento. Bassa,
pontata, di forme rotonde, misurava dai 9 ai
16 metri, aveva il fondo piatto e una grande
coperta sgombra utilizzata per riordinare le
reti e per la cernita del pescato. Armata con
2 alberi portava 2 vele a forma di trapezio,
dette al terzo per il punto del pennone sul
quale veniva armata la drizza, cioè la cima
per issare la vela. Molto pittoresca per le sue
decorazioni a colori e le vele rossastre.
@Branca, Vittore, 4° presidente della Fondazione
Giorgio Cini (1995-1996).
@Brandolini, o Brandolin, anticamente de
Brandoli, famiglia di origini romagnole che
signoreggiò a Bagnacavallo, nel ravennate,
mentre un ramo si distinse in Veneto con
Brandolino IV e assunse al patriziato per
soldo il 28 novembre 1686 durante la guerra
di Morea (1684-1699). La famiglia esiste
come Brandolini d’Adda.
@Brandolini, Brandolino (1365-1456), o
Brandolini IV, fu condottiero della Repubblica
dall’aprile 1434 alla morte, di fatto
uno dei più noti condottieri di ventura dell’epoca:
per le vittorie conseguite, la Serenissima
gli offrì la signoria di Valmareno
da condividere con il Gattamelata. Quest’ultimo
lasciò i domini al solo Brandolino
e ai suoi discendenti. È uno dei personaggi
inclusi nel Panteon Veneto con un busto dello
scultore Domenico Passerini.
@Brangwyn, Frank, decorò il padiglione
della Gran Bretagna ai Giardini, progettato
da E.A. Richards.
@Branzi, Silvio (Vermiglio 1899-Trento 1976),
critico d’arte. Dopo la seconda guerra
mondiale si trasferì a Venezia, dove risiedette
per oltre 40 anni. Scrisse per Il Gazzettino
e fu uno dei critici più autorevoli
della Biennale. Rientrò nella città natale
all’inizio degli anni Settanta.
@Brass, Giovanni Battista, detto Tinto (Milano
26 marzo 1933), regista, nipote del pittore
Italico Brass. Si trasferì giovanissimo a Venezia
dove studiò prima al Cavanis e poi al
Marco Polo. Nel 1957 si laureò in giurisprudenza
a Ferrara e poi trascorse un biennio
come archivista alla Cinémathèque di Parigi.
Tornato in Italia fu aiuto-regista di Alberto
Cavalcanti e assistente di maestri del
cinema come Roberto Rossellini e Joris
Ivens. Esordì nella regia con il lungometraggio
In capo al mondo (1963), film che narra i
disagi di un giovane che stenta ad integrarsi
nella società. Questa insofferenza verso il
potere e le sue istituzioni non fu apprezzata
dai censori dell’epoca e Brass cambiò il titolo
che diventò Chi lavora è perduto, rendendo
ancora più esplicito il messaggio politicosociale.
In seguito diventò il maggior rappresentante
del cinema italiano erotico. Tra i
162
suoi molti film Col cuore in gola (1967), L’urlo
(1968), Nerosubianco (1969), Dropout (1970),
La vacanza (1971), Salon Kitty (1975), La chiave
(1983), Miranda (1985), Capriccio (1987),
Paprika (1991), Così fan tutte (1992), L’uomo
che guarda (1994), Fermo posta Tinto Brass
(1995, in veste di regista attore), Monella
(1998), Tra(sgre)dire (2000) e Senso '45 (2002),
rilettura in chiave erotica, ambientata a Venezia
nel 1945, sia dell’omonimo racconto di
Camillo Boito che del film di Luchino Visconti
del 1954. Nel 2009 presentò la sua
rivisitazione teatrale del Don Giovanni, ambientata
nella Venezia del 1930. In occasione
della retrospettiva a lui dedicata dalla Mostra
del Cinema di Venezia del 2009 presentò
Hotel Courbet, un cortometraggio di 18
minuti, omaggio al pittore Gustave Courbet.
Rosanna Mavian ha scritto la sua biografia
in Distefano e Pietragnoli, vol. 6.
@Brass, Italico (Gorizia 1870-Venezia 1943),
studiò a Monaco e a Parigi e poi si stabilì a
Venezia (1895), «città di cui aveva sentito il
fascino fin dall’adolescenza», dove dipinse
con gusto verista tutto ciò che vedeva, scene
di vita veneziana, la tombola, la regata,
il giorno del bucato, insomma ritrasse l’inesauribile
patrimonio folcloristico veneziano
con la vivacità cromatica della sua
tavolozza [Cfr. Rombolotto 51].
@Bravi, nome che comparve per la prima
volta a Venezia in un decreto del 16 gennaio
1577 che li definiva sicari prezzolati,
non sudditi della Serenissima, pronti ad
accompagnare armati chicchessia, e ne stabiliva
la pena: se presi dovevano essere
condotti tra le due colonne di Marco e Todaro,
privati del naso e delle orecchie e
posti a servire come forzati del
remo nelle galee con i ferri ai piedi
per cinque anni. Per quanto riguarda
coloro che si servivano dei
bravi, o li frequentavano, essi venivano
banditi per venti anni.
@Bravi, Alfredo (Guardamiglio, Lodi
3 gennaio 1916-21 luglio 2001),
maestro di cappella a S. Marco dal
1955 al 1981.
@Bravi, M., stuccatore, operò nella
Scuola di S. Giovanni Evangelista
(18° secolo).
@Brazolan, famiglia patrizia presente in M.C.
prima della Serrata (1297). Estintasi all’inizio
del Quattrocento [Chojnacki].
@Brazzo, Sabrina (Venezia 1968), diplomata
alla Scuola di Ballo del Teatro alla Scala, fu
per 2 anni nella compagnia della Deutsche
Oper am Rhein dove interpretò ruoli di
prima ballerina in titoli del repertorio classico
e contemporaneo. Dal 2002 prima ballerina
al Corpo di Ballo della Scala.
@Breda, Cantiere Navale Ernesto Breda, impiantato
a Marghera dopo la prima guerra
mondiale. Nelle intenzioni del suo fondatore,
l’industriale Ernesto Breda, il cantiere
avrebbe dovuto rispondere alle necessità
di trovare rapidi sbocchi di mercato in previsione
della necessità che avrebbe avuto
l’Italia uscita dal conflitto di adeguare la
propria flotta mercantile in vista di una
ripresa dei traffici mercantili. La prima realizzazione
avvenuta nel cantiere fu un rimorchiatore
varato verso la fine del 1920 e
battezzato Breda. Durante la seconda guerra
mondiale il cantiere raggiunse il suo
massimo sviluppo con 5mila dipendenti
addetti alla costruzione per la Regia Marina
di motovedette, torpediniere e di alcune
corvette. Il secondo dopoguerra, però,
fu segnato dalla crisi a causa dello smantellamento
della produzione bellica. Nel
periodo 1949-1950 il cantiere fu occupato
per 18 mesi dagli operai contro i licenziamenti.
La Breda, essendo fortemente sovradimensionata
rispetto agli sbocchi di
mercato esistenti per i propri prodotti, fu
costretta a cedere alcuni settori. Negli anni
Cinquanta ripresero le commesse militari e
tra il 1972 e il 1978 venne avviata una profonda
ristrutturazione degli impianti, con
la realizzazione di un nuovo bacino di carenaggio
capace di ospitare navi fino a
150mila tonnellate di stazza, la cui costruzione
terminò nel 1974. In seguito gli organici
vennero dimezzati e nel 1979 il cantiere
navale passò all’Italcantieri che nel 1984
venne totalmente inglobata dalla Fincantieri
che assumeva in proprio l’attività operativa,
specializzandola nella costruzione
di grosse navi da crociera e riuscendo così
a occupare in questo settore importanti
quote di mercato a livello mondiale.
163
@Breda, Vincenzo Stefano, padovano nativo
di Limena, insediò a S. Elena il cantiere navale
e officina meccanica della Società veneta
per imprese e costruzioni pubbliche.
Si trattava di una fabbrica di vetture ferroviarie,
ma il tentativo di industrializzare la
zona fallì.
@Bredani, famiglia esclusa dal M.C. con la
Serrata (1297), e riammessa nel 1381, secondo
qualcuno [Bettinelli s.v. Bredani]. Si
estinse nel 1437.
@Bregno, famiglia di scultori originaria di
Righeggio sul Lago di Lugano, molto attiva
a Venezia.
@Bregno, Antonio, attivo dal 1425 al 1457, lavorò
dapprima alle decorazioni di Ca’ d’Oro
con Matteo Raverti, poi a Palazzo Ducale
per realizzare insieme ai Bon la Porta della
Carta e con Antonio Rizzo per l’Arco Foscari.
Si ritiene che il suo capolavoro sia la
Tomba Foscari nella Chiesa dei Frari.
@Bregno, Giambattista, attivo agli inizi del
16° secolo, assieme al fratello Lorenzo. Entrambi
furono autori di monumenti funebri.
@Bregno, Lorenzo, o Brignono, scultore, autore
di due monumenti funebri dedicati a
due condottieri veneziani: Leonardo da Prato
e Dionigi Naldo di Brisighella [vedi]. Bregno
lavorò anche nella Chiesa di S. Marco.
@Bregonzi, vedi Bergonzi.
@Brenna (di), famiglia originaria di Brenna
o Brenne (Francia)
@Brenta, fiume, nasce dai laghi di Caldonazzo
e Levico, scorre in Trentino-Alto Adige e
in Veneto e sfocia nell’Alto Adriatico, a
nord del Po. È lungo circa 174 km.
@Brenta, naviglio, canale che proviene da
Padova, taglia il Brenta a Stra e sfocia nella
laguna di Venezia. Sulle sue rive
importanti ville di patrizi veneziani.
@Brentano, Vittore, 8° patriarca di
Grado con giurisdizione su Venezia
(844-852).
@Brentella, un canale artificiale della
provincia di Padova che collega il fiume
Brenta con il fiume Bacchiglione.
@Brescia, importante nodo di comunicazioni,
diventò dominio della Serenissima,
con la dedizione del 24 novembre
1426, e ne seguì le sorti fino
al 1797.
@Bresciani, Luigi (1888-1916), ingegnere veronese,
direttore delle costruzioni navali
all’Arsenale dal 16 settembre 1912 e dal 1°
luglio 1914 capitano del Genio Navale e capo
reparto aviazione. Uno degli «arditissimi
del volo», partecipò a diverse operazioni
in Adriatico. D’Annunzio lo cita nel suo
Notturno. È sepolto a S. Michele e il monumento
in bronzo e pietra fu realizzato da
Achille Tamburlini (1920-1922).
@Bresolin, Domenico (Padova 1813-Venezia
1899), pittore, docente all’ABA di cui rivoluzionò
la didattica, portando gli allievi a
dipingere en plein air ai bordi della laguna
e nelle campagne dell’entroterra veneziano.
Bresolin contribuì anche alla diffusione
della fotografia a Venezia.
@Bressa, o Bettignoni, famiglia proveniente
da Treviso, ma originaria di Brescia, assunta
al patriziato per soldo il 14 aprile 1652 durante
la guerra di Candia (1645-1669). Ebbe
un vescovo (Giuseppe Maria). Presente in
M.C. nel 1797. Estinta.
@Bressa, Giuseppe Maria (Venezia 26 aprile
1742-Concordia 13 febbraio 1817), vescovo di
Concordia dal 12 luglio 1779 alla morte.
@Bressan, Lino (Venezia 20 giugno 1915),
medico condotto, si diede alla politica. Fu
consigliere comunale e provinciale (1956-
1959) e infine presidente della Bevilacqua
La Masa (1972-1975), quando fungeva da
segretario Giorgio Trentin [vedi].
@Bressana, parola che ricorre nella toponomastica:
in parrocchia S. Giovanni e Paolo
si trovano Calle, Sotoportego e Ponte della
Bressana e stanno ad indicare che nella zona
c’era la residenza del nunzio o rappresentante
di Brescia per curare gli interessi
164
di quel territorio presso il governo della
Repubblica.
@Bressanin, Vittorio (1860-1941), pittore di
Musile di Piave formatosi all’ABA. Alcune
sue opere si trovano a Ca’ Pesaro.
@Briani, famiglia nobile di Bergamo, ammessa
in M.C. prima della Serrata (1297).
Appartenne alle case nuove. Si estinse il 2
agosto 1680 con Francesco.
@Briati, Giuseppe (ca 1685-1772), il maestro
vetraio più famoso del suo tempo. Lavorò
in Boemia per studiare la produzione vetraria
e tornato a Venezia introdusse l’arte
di trasformare il vetro in cristallo in una
piccola fornace a Murano. Il 23 gennaio
1737 ricevette il privilegio per una distinta
qualità di cristalli. I muranesi però reagirono
alla novità temendone la concorrenza e
lo scacciarono nottetempo armi in mano.
Briati ricevette allora dalla Repubblica
l’autorizzazione a trasportare la sua fornace
in centro storico, sulla riva opposta alla
Chiesa dei Carmini (1739), detta poi Fondamenta
Briati.
@Bricola, pronuncia brìcola, struttura formata
da due o più grossi pali di legno legati
tra di loro e infissi sul fondale per indicare
le vie d’acqua (canali) in laguna.
@Brienne (di), famiglia francese ammessa al
patriziato ad honorem il 1° marzo 1344 con
Gualtieri VI di Brienne (1302-1356), la cui
vita si divise tra Grecia, Francia e Italia.
@Brigantino, o bregantino, legno da mare per
il commercio, ma anche da corsa per la battaglia,
menzionato in un decreto del 5 gennaio
1537. Di forma simile alla galea andava
a remi e per la sua velocità era usato nelle
armate come legno corriere o di avviso.
Anticamente si chiamava celon perché era
celere. Il brigantino antico era totalmente
diverso dal brigantino moderno,
che utilizzava due alberi verticali e
si faceva strada solo con le vele.
@Brigate nere, reparti armati adibiti
alla repressione della resistenza,
sorti dopo l’8 settembre 1943,
quando si rese noto l’armistizio segreto
tra anglo-americani e l’Italia
firmato il 3 settembre precedente.
Il re e il governo Badoglio si rifugiarono
a Brindisi, da dove dichiararono
guerra alla Germania (13 ottobre).
Nel frattempo, gli anglo-americani,
conquistata la Sicilia (10 luglio-17 agosto)
e passato lo stretto erano sbarcati in Calabria
(3 settembre) e avevano cominciato
a risalire la penisola, entrando a Salerno
(11 settembre), Taranto, Napoli (1° ottobre).
Pochi giorni ancora e l’Italia risultò
divisa in due, al sud il re e gli anglo-americani,
al nord la Rsi (Repubblica sociale
italiana), fondata a Castelvecchio di Verona
il 23 settembre da Mussolini, che un
commando tedesco aveva liberato dalla
sua prigionia sul Gran Sasso. Capitale della
Rsi fu Salò, sul lago di Garda. A difesa
dell’ordine della Rsi Mussolini fondò 39
Brigate Nere. AVenezia operò la XVII Brigata
Nera poi intitolata a B. Asara [vedi].
@Brigate Rosse, organizzazione terroristica
di estrema sinistra, attiva dal 1970. Operò
una lunga serie di sequestri e uccise diverse
persone. Il 29 gennaio 1980 i brigatisti assassinarono
in Viale Garibaldi (Mestre) Sergio
Gori, vice direttore tecnico della Montedison
di Marghera. Il 12 maggio 1980 la vittima
fu Alfredo Albanese, funzionario della
Digos a Venezia, ucciso sotto casa sua, in
Via Ca’ Rossa (Mestre). La notte dal 5 al 6
luglio 1981 fu fatto trovare nel bagagliaio
di un’auto parcheggiata in Via Luigi Pasini
(Marghera) il corpo di Giuseppe Taliercio,
direttore del Petrolchimico di Marghera,
assassinato con 17 colpi di pistola dopo un
sequestro durato 47 giorni. Le Brigate rosse
nel Veneto furono disfatte il 17 dicembre
1981 quando le forze dell’ordine liberarono
il loro ultimo ostaggio, il generale americano
Dozier [vedi].
@Brigna, Giovan Battista, tipografo del 17°
sec., stampò soprattutto opere classiche
latine e volgari. La sua marca tipografica
era costituita da un anello con un grosso
diamante, con la scritta IL DIAMANTE.
@Briosso, o Brioso, famiglia patrizia presente
in M.C. prima della Serrata (1297).
Estintasi all’inizio del Quattrocento [Chojnacki].
Proveniva dalla Grecia ed era stata
fondatrice, assieme alla famiglia Aoldo,
della Chiesa di S. Simeone e Giuda poi detta
S. Simeone Piccolo, e assieme ai Bristolani [vedi]
della Chiesa di S. Michele.
165
@Bristolani, famiglia originaria di Londra,
fece erigere in concorso con la famiglia
Brioso [vedi] la Chiesa di S. Michele. Si estinse
nel 1362 con Piero, altri dicono con Vincenzo
[Bettinelli s.v. Bristolani].
@Brizi, o Bricci, famiglia ammessa in M.C.
con Giacomo, vincitore dei genovesi e pisani
nel 1230. Si estinse nel 1310 con Antonio.
Altri dicono che mancò nel 1401 con
Marco [Bettinelli s.v. Bricci].
@Brocardo, Antonio (Venezia ca 1500-1531),
poeta, amico di Pietro Bembo e suo seguace,
ma nel 1531 li divise una disputa. Brocardo,
studente di legge, amante della letteratura,
fece notare degli errori nelle Rime. L’indignazione
di Bembo fu violenta. I letterati
si schierarono. Pietro Aretino prese le parti
del Bembo accanendosi contro Brocardo,
che morì giovanissimo: l’Aretino si vantò
perfino di averlo ucciso con i suoi sonetti.
@Brodskij, Iosif (Leningrado 1940-New York
1996), scrittore russo, premio Nobel 1987
per la Letteratura. Innamorato di Venezia,
tappa fondamentale delle sue vacanze invernali,
le ha dedicato un atto d’amore
(1989), Fondamenta degli Incurabili. È sepolto
nel Cimitero di S. Michele per suo espresso
desiderio nel reparto evangelico, vicino a
Pound. Danilo Reato ha scritto la sua biografia
[in Distefano, L’isola della memoria].
Alle Zattere, sulla parete degli Incurabili
(Dorsoduro) una targa lo ricorda così:
@Broglio, deriva da brolo (gallico broga =
campo, latino brogilus = orto) e indica illeciti
elettorali. Trae la sua origine dall’usanza
veneziana di trattare le faccende politiche
e l’amministrazione della cosa pubblica
nel Brolo o Broglio delle monache di S.
Zaccaria situato di fronte alla Chiesa di S.
Marco. Qui, prima di entrare a Palazzo Ducale
si radunavano i patrizi e parlavano
del più e del meno come anche delle magistrature
che dovevano accingersi ad eleggere.
La Repubblica, che nelle elezioni
auspicava una volontà sorta da una meditata
riflessione nell’intima coscienza individuale,
vide nello scambio di idee fatte
nel Broglio il pericolo di accordi preelettorali,
di maneggi per curare interessi di parte.
In origine il broglio veneziano aveva il
significato della parola inglese lobby (corridoio,
atrio, vestibolo e, negli Usa, per antonomasia,
il corridoio per il pubblico al
Congresso e al Senato). Con il passare del
tempo, lobby cominciò a indicare, per estensione,
il gruppo o i gruppi organizzati di
persone che, con le loro manovre di corridoio,
sono in grado di influenzare le decisioni
del governo e delle amministrazioni
statali.
@Brondolo, presso le foci del Brenta, una
delle 18 isole già abitate intorno all’anno
840, vedi Pactum Lotharii, ma già intorno al
724-727 esisteva un monastero Benedettino
che circa cinque secoli dopo fu affidato
da papa Gregorio IX (1227-1241) ai Cistercensi
i quali vi arrivarono nell’estate del
1229. Nel 1379 il monastero fu demolito
dai genovesi durante la guerra di Chioggia
(1379-1381) e in seguito la Repubblica vi
costruì un castello militare: i Cistercensi si
trasferirono nel Monastero di S. Spirito.
@Bronza, Giuseppe, dalmata di Perasto, nominato
cavaliere di S. Marco il 9 marzo
1748 per le sue eroiche azioni. Come capitano
della nave Spirito Santo nella rada di
Tripoli aveva tenuto testa ad un attacco di
corsari tunisini: attaccato da tre sciabecchi
e cinque galeotte pur essendo all’àncora
era riuscito a ricacciarli salvando il prezioso
carico. Su questa azione fu stampata
una relazione con il titolo Distinto ragguaglio
della vittoria ottenuta contro Tunesini
dal capitano Giuseppe Bronza nella rada
di Tripoli.
@Brosy, Ferdinando, dagherrotipista prussiano
attivo a Venezia nel 1846.
@Brosses, Charles de (1709-1777), primo presidente
del parlamento di Digione, filosofo e
storico. Il 28 luglio 1739 arrivò a Venezia: si
ricorda che elogiò e magnificò il Burchiello.
@Browning, Robert (1812-1889), poeta e
drammaturgo inglese morto a Venezia a Ca’
Rezzonico il 12 dicembre 1889. Una targa
collocata sul muro esterno del palazzo, dalla
parte del Rio S. Barnaba, lo ricorda così:
166
@Bru Zane, vedi Palazzetto Bru Zane.
@Brucioli, Antonio (Firenze ca 1498-Venezia
5 dicembre 1566), umanista, bandito da Firenze
per 2 anni si rifugiò a Venezia con la
famiglia che mantenne correggendo bozze
per il fratello Francesco che in laguna aveva
aperto una tipografia sin dal 1530. A Venezia
tradusse e pubblicò la Bibbia (1532):
una delle più famose e consultate traduzioni.
Nel 1541 aprì con i fratelli Alessandro
e Francesco una propria tipografia, che
dal 1542 stampò 7 volumi di propri commenti
alle Scritture. Processato dall’Inquisizione
veneziana, Brucioli fu condannato
(21 novembre 1548) al pagamento di una
ammenda e bandito da Venezia per 2 anni.
Al ritorno dovette mantenere un atteggiamento
prudente, ma poi comparve nuovamente
di fronte all’Inquisizione nel
1555: dall’esame dei suoi scritti erano state
individuate espressioni eretiche. Tutti i suoi
scritti di carattere religioso furono bruciati
e gli fu imposto di pubblicare l’abiura e di
non stampare nulla senza preventiva autorizzazione
dell’Inquisizione. Vecchio e ridotto
in miseria, nell’aprile 1558 comparve
ancora di fronte all’Inquisizione, reo di non
aver pubblicato l’abiura del 1555. Fu imprigionato,
ma a novembre tornò a casa agli
arresti domiciliari e vi stette fino alla morte.
@Bruges, città del Belgio, sede nel Medioevo
di una importante industria tessile e
principale centro dei commerci tra Europa
settentrionale e Mediterraneo, fu per la
prima volta visitata da galee veneziane
nel 1314.
@Brugnaro, Luigi, industriale originario
di Spinea, presidente di Unindustria
Venezia. Nel 1986, a 25 anni,
diede vita a Everap spa, società
che si occupa della creazione di reti
commerciali. Nel 1997 creò l’agenzia
Umana spa che diventò presto
una grande agenzia per il lavoro. Già uno
dei soci fondatori della Fondazione Teatro
La Fenice divenne proprietario e presidente
della Reyer Venezia Mestre di pallacanestro
e nel giugno 2006 fuse il team femminile
e maschile. Nel 2011, militando in
Legadue, la squadra maschile approdò nella
massima serie.
@Brugnoli, Emmanuele (1859-1944), pittore
vedutista bolognese morto a Venezia.
@Brugnolo, Benedetto, sepolto nella Chiesa
dei Frari. Il monumento fu ordinato da
Giovanni Querini a dimostrazione del suo
animo grato verso questo pubblico lettore
di filosofia, dottissimo e destro nell’arte di
ispirare ai giovani veneziani l’amore dello
studio.
@Brulle, Alberto Van Den, scultore fiammingo.
Scolpì gli stalli del Coro di S. Giorgio
Maggiore, ovvero gli scranni dove prendevano
posto i monaci Benedettini durante le
celebrazioni liturgiche solenni.
@Brulotto, efficace e terribile mezzo di offesa
marittima usato dai veneziani dal 12°
sec. per incendiare le flotte nemiche. Era
una vecchia nave carica di materiali infiammabili,
equipaggiata da pochi e coraggiosi
marinai. Il suo compito era quello di
investire le navi nemiche e di attaccarsi ad
esse con i grappini: dato fuoco al brulotto,
gli occupanti fuggivano su un battello portato
a poppa. Nel Seicento i brulotti erano
presenti nelle formazioni di tutte le squadre
navali. Si trattava di navi di circa 100
tonnellate, di costruzione particolare, sempre
piene di materie incendiarie, comandate
da uno speciale capitano e montate da
una dozzina di marinai, ai quali si dava
paga doppia a titolo di compenso per i
maggiori pericoli che correvano.
@Brummer, Carl (1864-1953), architetto, nel
1932 progettò il padiglione danese ai Giardini,
ampliato poi da Peter Koch (1958).
@Bruna, Enrico, nel 1906, ai Giochi olimpici
intermedi di Atene (tra la 3. e la 4. Olimpiade)
per celebrare il 10° anniversario del ripristino
dei Giochi olimpici, fece parte dell’equipaggio
della Bucintoro che vinse nella
jole a quattro remi con Emilio Fontanella, Giuseppe
Poli, Riccardo Zardinoni, timoniere
Giorgio Cesana (aveva 14 anni e 4 giorni).
167
@Brunetta, Agostino, guardiamarina. All’alba
del 15 agosto 1916 prese i comandi dell’aereo
del pilota Garassini, colpito a morte,
e riuscì ad ammarare. L’aereo era partito
da Venezia assieme ad una squadriglia
di idrovolanti italiani e francesi per rispondere
all’incursione austriaca su Venezia (10
agosto) e bombardarne i cantieri che si trovavano
a Trieste.
@Brunetta, Renato (Venezia 26 maggio
1950), professore all’Università di Tor Vergata
(dal 1996) e politico, è stato eurodeputato
(1999-2008) e ministro per la Pubblica
Amministrazione e l’Innovazione nel 4°
governo Berlusconi.
@Brunner, Olga (1885-1961), moglie di Ugo
Levi [vedi].
@Bruno, Giordano (Nola 1548-Roma 17 febbraio
1600), al secolo Filippo Bruno, filosofo,
scrittore e frate domenicano, condannato
al rogo dall’Inquisizione della Chiesa romana
per eresia. Giordano Bruno era stato
a Venezia a fine marzo 1577 e aveva alloggiato
in una locanda in Frezzeria (S. Marco),
ma lo scoppio della peste lo aveva
spinto altrove; era poi riapprodato in laguna
nell’agosto del 1591, ma si era fermato
soltanto per pochi giorni. Vi ritornò per
l’ultima volta nel 1592 e lo si ricorda come
assiduo frequentatore del ridotto scientifico
di Andrea e Nicolò Morosini nel palazzo
conosciuto come Martinengo-Ravà sulla
Riva del Carbon in Canal Grande (nell’Ottocento
il palazzo funzionò da albergo,
chiamato Leon Bianco, poi diventò sede
dell’Azienda Autonoma Soggiorno e Turismo
e infine passò in uso al Comune). Tra
i frequentatori di quel ridotto c’erano Paolo
Sarpi, Leonardo Donà, Nicolò Contarini,
Giovanni Francesco Sagredo, Galileo Galilei
[Cfr. Perocco III 993]. Dopo alcune settimane,
mentre era ospite del patrizio Giovanni
Mocenigo, che voleva apprendere «li
secreti della memoria e li altri che egli professa
nel suo libro De minimo», Giordano
Bruno venne improvvisamente sequestrato
dai servitori del patrizio nella sua stanza
(22 maggio). Giovanni Mocenigo, forse
indispettito dalla decisione del suo ospite,
che il giorno precedente gli aveva comunicato
di voler lasciare Venezia per andare a
Francoforte a stampare delle sue opere,
pensò che Giordano cercasse un pretesto
per abbandonare le lezioni e così fattolo sequestrare
lo denunciò alla locale inquisizione,
asserendo di averlo sentito disprezzare
le religioni e accusandolo di non credere
nella Trinità divina e nella transustanziazione,
di credere peraltro nell’eternità
del mondo e nell’esistenza di mondi infiniti,
di praticare arti magiche, di credere nella
metempsicosi, di negare la verginità di
Maria e le punizioni divine. Preso e citato
in giudizio dal Santo Uffizio (23 giugno),
Giordano Bruno si difese, sostenendo di
non essere incorso nelle colpe di cui era accusato,
di aver soltanto formulato ipotesi
filosofiche e non teologiche e che per quanto
riguardava le cose di fede si rimetteva
pienamente alla dottrina della Chiesa, chiedendo
perdono per qualche frase sconsiderata
che potesse aver pronunciato. Quando
tutto faceva sperare in una prossima assoluzione,
giunse improvvisamente da Roma
la richiesta del trasferimento del processo
al tribunale centrale del Santo Uffizio. La
prima risposta del Senato veneziano, geloso
custode dell’autonomia della Repubblica,
fu negativa, ma dietro le insistenze
vaticane, nella considerazione che l’inquisito
non era cittadino veneziano e che il suo
processo sembrava essere iniziato prima del
suo arrivo nella città lagunare (1577), la Repubblica
concesse l’estradizione: il gran
peregrinare di Giordano Bruno terminò in
una cella del nuovo palazzo del Santo Uffizio
a Roma (27 febbraio 1593). Il 17 febbraio
1600 (anno santo), fu condotto a
Campo dei Fiori (a Roma) con una mordacchia
che gli impediva di parlare, e qui,
spogliato e legato a un palo, fu bruciato vivo.
In quella piazza dal 9 giugno 1889 si alza
il monumento a lui dedicato, opera dello
scultore Ettore Ferrari.
@Brunswick, famiglia tedesca ascritta
ad honorem al M.C. il 24 novembre
1554. Altri suggeriscono che l’aggregazione
avvenne nel 1667 con il duca
Giovanni Federico (1625-1679)
[Bettinelli s.v. Bransvvich].
@Brusa, Giovanni Francesco o Gianfrancesco
(1700-1768), compositore e
168
organista. Cominciò la sua attività operistica
nel 1724 con il dramma Il trionfo della virtù. Il
22 dicembre 1726 fu nominato organista di
S. Marco, posto che tenne sino al 1740. Fra i
suoi lavori i drammi giocosi Le statue (1757),
su libretto del figlio Giovanni Battista, e La
cascina (1758). Nel 1766 diventò maestro di
coro dell’Ospedale ai Incurabili, succedendo
a Baldassarre Galuppi [vedi] e tenendo questa
carica sino alla morte.
@Brusaferro, Gerolamo (Venezia 1679-1745),
pittore. Una sua tela si trova sulla parete
sinistra della Chiesa di S. Barnaba.
@Brusegan, Piergiorgio (Venezia 1941), pittore:
le sue composizioni sono ‘fantasmagorie
oniriche’ di surreali visioni trasposte
sulla tela con una vivacità accesa come un
incendio, storie dell’inconscio affiorate dalla
primigenia cultura classica dopo la purificazione
nelle sacre acque del Bagmati e
della Ganga [Cfr. Rombolotto 68].
@Brussa, famiglia muranese di artisti vetrai.
Il più vecchio fu Osvaldo, padre di Angelo
e Ludovico.
@Brustolin Zaccarian, Fiore (Piove di Sacco
1901-1995), pittrice, giunse a Venezia e fu
ospitata dalle Canossiane per studiare pittura
all’ABA, allieva prediletta di Ettore
Tito. Sposò Giorgio Zaccarian, con il quale
si trasferì a Roma (1933) e ne prese il cognome,
firmandosi in genere Fiore B. Zaccarian.
@Brustolon, Andrea (1662 -1732), scultore e
intagliatore bellunese, protagonista del barocco
veneziano. Allievo del genovese Filippo
Parodi (1630-1702), s’impose soprattutto
come intagliatore di mobili.
@Brustolon, Giovanni Battista (Venezia 1712-
17 ottobre 1796), incisore e disegnatore.
@Bruto, Giovanni Michele (1517-1592), veneziano,
uomo di vasta cultura, fine traduttore
delle opere di Cicerone e pedagogo,
ovvero maistro di lettere humane a San
Boldo. Il 10 marzo 1565 un certo Quintino
Acazio lo denunciò per eresia e Bruto
lasciò Venezia per sempre. Vagò molto e
infine si fermò a Cracovia (1578). Nominato
storiografo di corte dal re Stefano Bathori
di Ungheria dovette abbandonare il
paese dopo la morte del re, riparando a
Praga e ottenendo dall’imperatore Rodolfo
l’incarico di storiografo ufficiale. Le sue
Historiae Florentinae suscitarono aspre
polemiche per la sua decisa presa di posizione
antimedicea. Scrisse anche un libretto
di 51 pagine bilingue (italiano e francese)
intitolato La Institutione di una fanciulla
nata nobilmente (Anversa 1555) col quale
partecipò al dibattito rinascimentale sull’educazione
delle donne.
@Bruttomesso, Rinio (Venezia 1948), direttore
del Centro Internazionale Città d’Acqua
[vedi] dal 1989 e docente allo Iuav. Curò la
sezione Città d’Acqua alla Biennale Architettura
del 2006.
@Bua, Pietro, comandò una galea nella battaglia
di Lepanto (1571).
@Bucintoro, costruito per la prima volta ai
tempi del doge Pietro Tradonico (837-864)
come naviglio ducale, fu poi grandemente
modificato e varato nell’anno 998. È stato
paragonato ai famosi talameghi degli antichi
re d’Egitto. Era in definitiva «un naviglio
unico, per forma singolare, per ricchezza,
e sorprendente per isfarzo d’intagli
e di decorazioni». Nella Promissione del
doge Marino Zorzi (1311-1312), come in
quella del 1253 di Ranieri Zen, ritroviamo
il nome Bucintoro, l’imbarcazione principesca
fatta costruire per la cerimonia dello
Sposalizio del Mare trascinata da barche a
remi minori. Forse per la sua portata di 200
persone venne a chiamarsi Bucintoro, dal
greco boukentauros (grande centauro, dunque
il doppio della nave Centaurus ricordata
da Virgilio nell’Eneide) o dallo spagnolo
Buzo (nave da guerra) dorato, da cui Busin
d’oro e quindi Bucintoro ...
Sotto il dogado di Andrea Gritti si costruì
un favoloso Bucintoro, varato nel giorno
della Sensa del 1526, il primo ad essere celebrato
per il suo splendore ornamentale e
per le notevoli proporzioni: come il precedente
è a due piani, uno per i rematori e
uno per i patrizi, ma è più grande e più
lungo. Di questo Bucintoro rimarrà la statua
della Giustizia con spada sguainata e
bilancia in mano perché essa deve ricordare
che i veneziani si comportano verso tutti
con eguale senso di giustizia. Ci sarà ancora
un nuovo Bucintoro, inaugurato in occasione
della Festa de la Sensa del 10 maggio
169
1606, poi distrutto nel 1719: parte delle sue
decorazioni verranno usate per abbellire
l’ultimo Bucintoro la cui costruzione sarà
avviata il 23 novembre 1722 dal protomagistrato
dei marangoni Michele Stefano
Conti. Lanciato in acqua il 12 gennaio 1728
uscì dal recinto il 12 maggio dell’anno stesso
senza alcuna decorazione. In seguito
furono eseguiti gli intagli: lo scultore Antonio
Corradini curò l’ideazione e l’assegnazione
dei lavori, ma non l’esecuzione in
prima persona, essi furono coperti in foglia
d’oro zecchino da Giovanni Adami. Il progetto
di Corradini fu scelto fra i 9 presentati
a concorso perché egli aveva ideato in
linea con la tradizione temi iconografici di
carattere mitologico, analoghi a quelli dei
precedenti navigli dogali al contrario di
quanto avevano fatto alcuni proponendo
per esempio temi legati alla religione o agli
eroi veneziani o ai dogi o all’ascensione di
Cristo ... Il governo preferì il tema profano
a quello sacro, il tema mitologico a quello
storico. Nella costruzione, si presume per
motivi economici, si utilizzarono parti del
precedente Bucintoro come la statua di
Marte, i due Leoni marciani e alcune decorazioni
interne. Gli elementi iconografici si
ispiravano a divinità simboliche come l’Umiltà,
la Prudenza, la Forza, la Pietà, l’Abbondanza,
insomma vere e proprie allegorie,
un messaggio simbolico per le future generazioni
per dire siate umili, prudenti, forti,
esercitate la pietà, curate l’abbondanza.
Quest’ultimo Bucintoro fece la sua prima
comparsa alla Festa de la Sensa del 12 maggio
1728, mentre la sua ultima uscita fu
quella della Sensa del 1796. Il 9 gennaio
1798, poi, i soldati francesi ridussero a
pezzi tutti gli splendidi intagli dorati (sono
rimasti pochi frammenti al Museo Correr
assieme alla vela dorata col simbolo di S.
Marco), li portarono a S. Giorgio sullo spazio
antistante la chiesa e li bruciarono per
raccogliere l’oro ...
Ridotto a semplice scafo, il Bucintoro fu
armato con 4 cannoni e usato come difesa
della Laguna col nome di Hydra; poi venne
usato come prigione galleggiante per le
ciurme, finché non fu completamente demolito
nel 1824. Prima della totale distruzione
dello scafo, il marchese Amilcare
Paolucci, viceammiraglio della Marina austriaca,
con l’aiuto di Giovanni Casoni, decise
di far costruire un modello in scala
1:10. I lavori di ricostruzione del modello
furono condotti da Giuseppe Ponti, mentre
la realizzazione concreta spetta all’arsenalotto
Pietro Manao. Il modello si trova nel
Museo Storico Navale di Venezia.
Gli ultimi tre Bucintoro erano abbastanza
simili: lo scafo era di 34,74 metri di lunghezza
per 7,30 di larghezza, alto 8,35 metri;
il rostro più lungo misurava 4,7 metri:
170
per muoverlo c’erano 42 remi che impegnavano
168 rematori (4 vogatori per remo,
tutti arsenalotti) e c’erano poi anche 40
marinai di bordo; il piano superiore, riservato
ai passeggeri, era coperto da un baldacchino
o tiemo, formava una sala tutta
rivestita di velluto rosso, con 90 seggi e 48
finestre protette da cristalli e tendine di seta.
A poppa sedeva il doge, mentre a prua
troneggiava la Giustizia.
L’uso del Bucintoro era limitato alla Festa de
la Sensa, all’arrivo di personaggi illustri e
all’elezione del nuovo doge.
La prima immagine che possediamo del
Bucintoro è quella che figura nell’incisione
di Jacopo de’ Barbari (1500), c’è poi una
miniatura del 1522 conservata al Correr. Lo
stesso Bucintoro del 1500 lo vediamo nelle
incisioni di Giacomo Franco. Nel Bucintoro
del 1606 gli autori di gran parte degli intagli
furono i fratelli Agostino e Marcantonio
Vanini di Bassano del Grappa. Di questo
Bucintoro il Correr conserva il dipinto che
ritrae Caterina Corner nell’atto di sbarcare
a Venezia. Lo stesso Bucintoro si ritrova in
una incisione di Ludovico Lamberti e Alessandro
della Via. Sull’ultimo Bucintoro
Goethe scrisse nel suo Viaggio in Italia: «La
nave [...] è tutta un cesello d’oro [...] serve
a mostrare al popolo i suoi prìncipi in tutta
la loro magnificenza». Infatti, il Bucintoro
era una reggia, il luogo del potere che scivolava
sull’acqua, andando incontro al
popolo ... e per stupire, per impressionare,
per esaltare si scelse il barocco, lo stile fatto
di complessità. L’ultimo Bucintoro è quello
che troviamo nelle vedute del Guardi e del
Canaletto, il più bello.
@Bucio, vedi Buzo.
@Buda, Enrico (†Venezia novembre 2001),
siciliano trapiantato a Venezia. Laureatosi
a Ca’ Foscari fondò nel dicembre del 1962
la rivista La Vernice che chiuse nell’aprile
del 1982 con una grande manifestazione a
Ca’ Pesaro, Vent’anni con l’arte.
@Buel del Lovo, isoletta di mezzo ettaro,
così chiamato per via della sua forma sinuosa
che ricorda il buel del lovo, ovvero le
budella del lupo. Già usata per scopi militari
fino al 1883, l’isoletta divenne per un
certo periodo sede di uno stabilimento per
la conservazione del pesce. Nel 1990 fu
messa in vendita e acquistata da privati
che fecero ristrutturare gli edifici per adibirli
a uso residenziale.
@Buffalo Bill, vedi Cody.
@Bugni, Chiara (Venezia 5 ottobre 1471-17
settembre 1514), beata. A 18 anni entrò in
monastero, esercitando per tutta la vita la
sua pietà cristiana.
@Bugoni, Tommaso (Venezia ca 1690-ca
1755), pittore. Sue opere si trovano nella
Scuola Grande di S. Teodoro e nella Chiesa
dei Tolentini.
@Bujovich, vedi Bulovich.
@Bulla, Paolo, uno dei 60 municipalisti del
1797.
@Bullo, vedi Bulla.
@Bullo, Carlo (Chioggia 1834-Venezia 24 settembre
1920), scrisse Dei movimenti insurrezionali
del Veneto sotto il dominio napoleonico
e specialmente del brigantaggio politico del
1809, libro stampato nel 1899 a Venezia,
dove egli si era trasferito sin dal 1877.
@Bulovich (Bujovich), Giovanni, uno dei 60
municipalisti del 1797.
@Bulzano, Domenico, 22° patriarca di Grado
con giurisdizione su Venezia (1045-1045).
@Buonconsiglio, Giovanni (Montecchio
Maggiore ca 1470-Venezia ca 1536), detto il
Marescalco, pittore, documentato a Venezia
dal 1494, dipinse solenni e monumentali
pale d’altare ispirandosi a Giambellino e
Antonello.
@Buonarroti, Michelangelo (1474-1564),
scultore, pittore, architetto e poeta, fu protagonista
del Rinascimento italiano, uno
dei più grandi artisti di sempre. In fuga da
Firenze (21 novembre 1529), quattro giorni
dopo era a Venezia (25 novembre); soggiornò
per circa due mesi alla Giudecca.
Nel 1554 presentò come tanti altri architetti
il suo progetto per la costruzione del
Ponte di Rialto.
@Buono, Taddeo, prete della Chiesa di S. Marco
si accordò con il signore di Padova, in
guerra con Venezia, per informarlo sulle deliberazioni
della Repubblica che lo riguardavano.
Fu scoperto assieme ai complici:
due preti (Pietro Andrea di S. Simeone Pro-
171
feta, Andrea di S. Giacomo da l’Orio) e un
falegname (Giovanni Pietro), fratello del
prete di S. Giacomo. Riconosciuti colpevoli
furono tutti condannati a morte (24 luglio
1405): i tre preti sepolti con il capo in giù
fino alle ginocchia in tre buche scavate appositamente
tra le due colonne di Marco e
Todaro, il falegname finì impiccato tra le
due colonne rosse del Palazzo Ducale. Gli
altri complici eliminati per annegamento.
Tra questi un certo Giacomo Morellato che
dal campo di assedio veneziano informava
i nemici lanciando delle frecce all’interno
delle mura di Padova con dei bigliettini indicanti
le mosse e le deliberazioni degli assedianti.
Eseguita la sentenza la Repubblica
premiò con una pensione annua i delatori:
erano due Frati Agostiniani (Giovanni Benedetto
e Raimondo) e un nobile (Bernardo
da Rovilio, detto Bernon di Guascogna).
@Buono da Malamocco, o Bon, nell’anno 810
combatté contro il franco Pipino, re d’talia,
che voleva conquistare la città di Venezia.
Con lui c’erano il tribuno Angelo Partecipazio,
poi doge (810-827) e Andrea di Torcello
detto Rustico. Buono aveva poi armato e
comandato la nave San Nicola che scortava i
mercanti veneziani verso le rotte orientali di
Alessandria e Costantinopoli. Lo si considerava
l’unico veneziano capace di navigare
in inverno con il mare grosso e senza le stelle.
A bordo della sua nave tenne con sé il
compagno d’armi, Andrea Rustico di Torcello,
già carpentiere, diventato abile mercante
e dall’822 anche suo socio nonché primo
ufficiale della San Nicola. Alla fine dell’827,
su ordine segreto del nuovo doge
Giustiniano Partecipazio (827-829), segreto
perchè contrario al decreto dell’imperatore
bizantino Leone V l’Armeno (813-820) che
proibiva il commercio con gli arabi, si allontanò
dalla flotta di dieci navi e fece attraccare
la San Nicola nel porto di Alessandria
d’Egitto con lo scopo di rubare le spoglie di
san Marco. Buono e Rustico convinsero i
custodi della necessità di trovare una sepoltura
sicura per il corpo santo che riuscirono
a trafugare occultandolo dentro una cassa
colma di quarti di maiale e cavolfiori, così
da evitare i controlli dei doganieri musulmani.
Arrivarono a Venezia il 31 di gennaio
dell’anno 828. Il doge Giustiniano diede loro
una ricompensa e con questa Buono e
Rustico finanziarono la costruzione dell’oratorio
della Chiesa di S. Marco a Torcello.
@Buora, o da Buora, famiglia proveniente dall’Inghilterra,
fece edificare la Chiesa di S.
Marina e la Chiesa di S. Boldo. Alcuni rami si
estinsero prima della Serrata (1297), mentre
quello ammesso in M.C. si estinse nel 1311
[Bettinelli s.v. da Buora]. Secondo altri la famiglia
fu assunta al patriziato sul finire del
Trecento [Chojnacki].
@Buora, Giovanni (1450-1513), architetto e
lapicida di Osteno (Como) si trasferì a Venezia
dove morì. Lavorò alla Chiesa di S.
Zaccaria (con Luca da Isola e Domenico Duca
scolpì i grandi capitelli con aquile), alla
Scuola Grande di S. Marco, alla Scuola Grande
di S. Giovanni Evangelista e alla Chiesa di S.
Michele (Murano). Fu anche l’architetto del
dormitorio del Monastero di S. Giorgio
Maggiore, iniziato nel 1449 sotto l’abate Cipriano
Rinaldini (1448-1456), rinnovò per i
Camaldolesi il Monastero maschile di S.
Michele in Isola dotandolo di un nuovo e
grande chiostro (1501).
@Burano, o Buranium/Buranius dal nome di
una delle porte di Altino, quella che guardava
verso tramontana o bòrea. L’isola era
un vicus, ovvero borgo della più grande
Torcello, la sede del podestà che stendeva la
sua giurisdizione su un arcipelago di isole
tra cui Burano e Mazzorbo, le due isole oggi
collegate da un lungo ponte. Burano fu una
delle 18 isole già abitate intorno all’anno
840, vedi Pactum Lotharii. ABurano, in veneziano
Buran, c’erano molte chiese e conventi.
Ogni quartiere aveva il suo complesso
ecclesiastico. Uno dei più antichi era
quello di S. Mauro, eretto all’epoca del doge
Pietro Tribuno (888-911). Nel 1347 furono
eretti la Chiesa dei Santi Cipriano e Cornelio,
con annesso monastero, nel 1488 fu la volta
della chiesa e Monastero di S. Vito e infine
nel 1533 la Chiesa delle Cappuccine e l’annesso
Monastero di S.M. delle Grazie. Tutto
demolito, tranne il complesso di S.M. delle
Grazie e la Chiesa delle Cappuccine che perduto
il ruolo religioso è diventato sede della
municipalità. L’unico edificio religioso
rimasto nell’isola è l’antica Chiesa di S. Mar-
172
tino (vescovo di Tours) eretta prima del Mille.
Rifabbricata più volte, prese le sembianze
definitive tra il 1500 e il 1600 e fu consacrata
il 29 ottobre del 1645 dall’allora vescovo di
Torcello, Marco Antonio Martinengo. Il suo
campanile eretto nel 17° sec. è pendente. La
chiesa è situata nella piazza dedicata a Baldassarre
Galuppi (1706-1785), il buranello
più famoso, il musicista autore di oltre cento
opere teatrali alcune anche per i testi di
Goldoni. Dopo l’annessione all’Italia (1866),
Burano diventa Comune, con consiglio, sindaco
e giunta. Nel 1877 chiede di essere
annessa al Comune di Venezia, ma inutilmente,
in quanto il suo bilancio e la sua debolezza
economica non sono appetibili.
L’annessione avviene nel 1923 quando il re
d’Italia decreta che i comuni di Burano e
Murano siano aggregati a quello di Venezia
per realizzare il progetto della grande Venezia.
L’isola festeggia l’evento con solenni celebrazioni.
Come Murano è diventata famosa
in tutto il mondo per i suoi vetri, Burano
lo è diventata grazie ai suoi preziosi merletti,
richiestissimi in tutta Europa, tanto che al
pari dei vetrai, la Serenissima proibiva alle
merlettaie di espatriare. Decaduto il merletto
verso la fine del 1700, l’isola rimase a
lungo un borgo di poveri pescatori e agricoltori.
Sul finire dell’Ottocento la ripresa
del lavoro dei merletti ritornati di moda e la
creazione della Scuola Merletti di Burano ha
ridato impulso all’isola, che beneficia adesso
anche del turismo internazionale. Nel 1900
si è qui imposto un gruppo di pittori, così
detti della Scuola di Burano [vedi], un sodalizio
animato da Gino Rossi e comprendente
Semeghini, Vellani Marchi, Moggioli e altri
173
che hanno ritratto Burano e la laguna. Nel
1500 Burano registrava 700 casupole e una
popolazione di 2500-3000 persone, nel censimento
del 2001 si sono contati 3267 abitanti
(1616 maschi e 1651 femmine).
@Buratti, Antonio, uno dei 60 municipalisti
del 1797.
@Buratti, Benedetto (†Venezia 1804), frate
bolognese. Trattò per diletto l’architettura
e dopo il crollo del Campanile di S. Giorgio
Maggiore (1774) ne progettò la ricostruzione
(1791). Il campanile era stato
eretto nel 1467.
@Buratti, Pietro (Venezia 13 ottobre 1772-
Mogliano Veneto 20 ottobre 1832), poeta,
figlio di un ricco banchiere di origine bolognese
e di Vittoria Van Uregarden, olandese.
Da 18 a 30 anni lavorò come fattorino e
copialettere nella banca di famiglia, conducendo
una vita incline agli sperperi, alle
feste e ai facili amori. Dopo la fine della Repubblica
(1797) la famiglia tornò a Bologna,
ma Pietro rimase a Venezia e visse in ozio,
impegnato in varie vicende amorose. Nel
1816 sposò la sua governante, Arcangela
Maria Brinis, dalla quale ebbe quattro figli
(Petronio, Cornelia, Vittoria e Antonio). Mise
la testa a posto, acquistò un podere a Zero
Branco e una villa a Sambughè, sul Terraglio,
dove cominciò a trascorrere lunghe
e frequenti villeggiature. Buratti scrisse
dapprima in italiano e poi in veneziano. Alcune
sue composizioni furono musicate da
Giovanni Battista Perucchini e divennero
canzoni popolari come La barcheta o Maggio.
Stendhal, che lo aveva conosciuto a Venezia
nel 1817, lo considerava un grande
poeta. Tra le sue composizioni più note Canzone
a Venezia rigenerata e Lamentazione al
prefetto di Venezia e L’Elefanteide [vedi].
@Burcheri, coloro che governano i burchi.
@Burchiela, piccolo burchio per i trasporti
interni, condotto a remi da due uomini,
porta anche una piccola vela. Se ne ha notizia
nel 1426.
@Burchiella, al secolo Antonio Molino, detto
il Burchiella, compose nel 1561 un poema
ad imitazione dell’Orlando Furioso. L’opera
fu stampata a Venezia e s’intitola I fatti e le
prodezze di Manoli Blessi strathioto. Burchiella
era anche un attore, «parlava in lingua
Greca e Schiavona corrotta coll’Italiana»
[Tassini, Feste... 101].
@Burchiellaro, Giantito (Venezia 1940), scenografo.
@Burchiello, grossa barca piatta, coperta,
per trasporto passeggeri sul fiume Brenta.
Fu celebre il Burchiello che collegava Padova
a Venezia, in origine trainato da cavalli
lungo le rive della Brenta.
@Burchio, si legge burcio, grossa imbarcazione
da carico a fondo piatto, adibita al trasporto
lungo i canali. Le dimensioni variano
dai 20 ai 35 metri con un pescaggio
massimo di circa 2 metri, per una portata
variabile dalle 80 alle 250 tonnellate.
Attrezzato con vele al terzo su due alberi.
@Burckhardt, Jacob, storico dell’arte svizzero
di lingua tedesca. Scrisse La civiltà del Rinascimento
in Italia (1860) e visitò Venezia
nel 1846.
@Burdett, Richard, direttore della Decima
Mostra Internazionale di Architettura, intitolata
Città. Architettura e società (10 settembre-19
novembre 2006). Sezioni collaterali
della Mostra due esposizioni: Città di Pietra,
curata da Claudio D’Amato Guerrieri, e
174
Città-Porto, curata da Rinio Bruttomesso e
allestita a Palermo fino al 14 gennaio 2007.
@Buricaldi, famiglia originaria di Trieste
ammessa al M.C. fin dal 916. Si estinse nel
1521 [Bettinelli s.v. Buricaldi].
@Burnacini, Giovanni (1610-1655), scenografo
famoso e impresario cesenate, gestì
tra l’altro il Teatro di Ca’ Bellegno [vedi].
@Bursa, santa Nicolosa, nata a Capodistria,
entrò nel Convento Benedettino di S. Servolo
nel 1465, dove fu badessa a vita. Il patriarca
Antonio Surian (1504-1508) la incaricò
di restaurare il Monastero di S. Giovanni
Laterano. Molti nobili le affidarono le figlie
affinché si occupasse della loro educazione
ed istruzione e parecchie di queste non
lasciarono più il convento. Morì il 24 aprile
1512 dopo aver predetto il giorno esatto
della propria morte. Fu sepolta tra le mura
del convento e 14 anni dopo, quando il convento
cambiò sede, le consorelle la vollero
con loro e ne riesumarono i resti. Trovarono
integri sia il corpo che gli abiti. Il patriarca
Gerolamo Querini (1524-1554) fece trasportare
il corpo nella Chiesa di S. Croce a Dignano
in Istria, dove venne studiato per tre
giorni da una commissione. Poichè non furono
riscontrate tracce di alterazione, il patriarca
stesso ordinò di traslare le spoglie
nel convento. Da allora sulla sua tomba avvengono
miracolose guarigioni. Se ne ricordano
più di 50. Gli esperti sostengono che il
suo corpo, la cui pelle sembra ancora elastica,
è il meglio conservato in Europa.
@Busatto, Luigino (Salzano, Venezia 8 gennaio
1944), 39° presidente della Provincia
(1995-2004).
@Busenago, o Businago, ma anche Busnadego,
nuclei familiari provenienti da Oderzo
e Altino via Torcello, presenti in M.C. nel
14° sec. [Chojnacki]. Fecero edificare
la Chiesa di S. Severo. Si estinse nel 1302
[Bettinelli s.v. Busnadego].
@Busenello, vedi Businello.
@Busenello, Giovanni Francesco (Venezia
1598-Legnaro, Padova 1659), poeta
e librettista, lasciò quattro melodrammi:
uno musicato da Claudio Monteverdi
(L’incoronazione di Poppea, 1642),
gli altri da Francesco Cavalli (Gli amori
di Apollo e Dafne, 1640; Didone, 1641;
La Statira, 1655). Le sue poesie in vernacolo
offrono un quadro della società veneziana
pettegola e libertina.
@Busento, mitico e magico fiume della Calabria
che la storia vuole custode delle spoglie
di Alarico e del suo tesoro. All’alba
dell’anno 400 Alarico, re dei visigoti, aveva
dato l’avvio alle invasioni barbariche nella
penisola italica.
@Busetto, Giorgio (Lido, Venezia 1949), reggente
(1980-1983) e poi direttore della Fondazione
Querini Stampalia (1984-2004) e
quindi dell’Asac. Ha scritto la biografia di G.
Mazzariol in Distefano e Pietragnoli vol. 4.
@Busetto, Giovanni, detto Fisola, il 24 giugno
1857 avviò l’uso turistico della spiaggia
del Lido, alzando sull’isola il primo
Stabilimento Bagni e inventando così il turismo
veneziano balneare che ebbe un succeso
strepitoso e innescò l’idea dell’urbanizzazione
del Lido proseguito poi soprattutto
da Nicolò Spada [vedi]. Alla memoria
dei due grandi artefici, amministratori disattenti
non hanno saputo dedicare loro
nemmeno una strada del Lido.
@Busi, Giovanni Cariani (1485-1547), pittore
di origine bergamasca, morto a Venezia,
dove si formò, risentendo dell’ambiente
artistico che gravitava attorno al Bellini e
al Giorgione.
@Businello, o Busenello, famiglia proveniente
dalla Lombardia, diede numerosi segretari e
2 cancellieri grandi (Marcantonio e Pietro).
@Businello, Marcantonio, 32° cancellier grando
(24 agosto 1646-1651).
@Businello, Pietro, 36° cancellier grando dal
2 novembre 1698 al 1713.
@Busnadego, vedi Busenago.
@Busneghi, famiglia giunta da Padova nel
1364 e mandata a Candia con una nuova
colonia. Secondo altri la famiglia giunse a
Venezia nell’anno 699.
@Busolin, Domenico, installò nel 1838 la
prima fornace che segnava la ripresa della
lavorazione dei vetri artistici a Murano
dopo la fine della Repubblica.
@Busoni, Demetrio, 18° presidente dell’Ateneo
Veneto (1876-1882).
@Bussolai veneziani, più precisamente bussolai
buranei forse perché in origine confezionati
nell’Isola di Burano.
175
@Bussone, Francesco, vedi Carmagnola.
@Bussotti, Sylvano, musicista e direttore del
settore Musica della Biennale (1988-1991).
@Buttar la calza, vedi Compagnia della calza.
@Butturini, Mattia (1752-1817), poeta di Salò,
sposò una veneziana, Anna Vadori [vedi]
e per Venezia scrisse una poesia:
Te saluto, alma dea generosa,
O gloria nostra, o veneta regina;
In procelloso turbine funesto
Tu regnasti secura: mille membra
Intrepida prostrasti in pugna acerba.
Per te miser non fui, per te non gemo,
Vivo in pace per te: Regna o beata,
Regna in prospera sorte, in pompa augusta,
In perpetuo splendore, in aurea sede!
Tu severa, tu placida, tu pia,
Tu benigna, me salva, ama, conserva.
@Buzo, o Buzzo, termine spagnolo che a Venezia
indicava un naviglio da guerra e da
commercio a due alberi costruito nel 13°
sec. La parola buzo è però anche veneziana
e sembra che fossero proprio i veneziani a
fabbricare per primi questo tipo di nave.
Aveva un buco a poppa da cui si caricavano/scaricavano
le mercanzie. Un’immagine
di questa nave la troviamo in un dipinto
del Carpaccio conservato nelle Gallerie
dell’Accademia.
@Buzzacarini, o Buzzaccarini, famiglia nobile
di Padova, attestata già nel 13° secolo,
ma assunta al patriziato veneziano come
casa di terraferma soltanto nel 1782. Nel
1675 i Buzzacarini avevano ricevuto il titolo
di marchesi di S. Raffaele dal duca di
Mantova e del Monferrato. Nel 1898 ottennero
il titolo di conte dal re d’Italia. Presso
Monselice, sul canale verso Este si trova la
seicentesca Villa Buzzaccarini. Tra i membri
famosi della famiglia Francesco e
Pataro Buzzaccarini, condottieri di ventura
del 14° secolo, al servizio dei Carraresi.
Pataro, partecipò alla battaglia di Lepanto
(1571) come comandante di una galea. La
famiglia era presente in M.C. nel 1797 ed è
tuttora esistente.
@Buzzolla, Antonio (Adria 1815-Venezia
1871), si stabilì a Venezia nel 1848 e fu maestro
di Cappella a S. Marco (dal 1855 alla
morte) e successore di G.A. Perotti [vedi].
Più noto come autore di canzonette, ariette
e barcarole veneziane, che per la musica sacra,
Buzzolla partecipò alla fondazione
(1867) della Società dei Concerti Benedetto
Marcello, che diventò poi Conservatorio di
Musica Benedetto Marcello.
@Byron, George Gordon (Londra 1788-Missolungi
1824), poeta e aristocratico inglese,
giunse a Venezia nel 1816 e si fermò per
tre anni (1816-1819). Qui scrisse alcune o-
pere di soggetto veneziano: Marin Faliero
(1820), The Two Foscari (1822) e Beppo, primo
tentativo di poema burlesco. Frequentò
due salotti, quello internazionale del
governatore austriaco e quello letterario di
Isabella Teotochi Albrizzi, a Palazzo Albrizzi
in Corte Michiel (S. Polo), fastosa
dimora veneziana, ricca di stucchi e arredi.
Il salotto di Isabella fu frequentato, in
tempi diversi, da personaggi come Foscolo,
Alfieri, Pindemonte e Canova. In questo
salotto borghese Byron trovò subito
un’amante, la 22enne cantante Marianna
Dolci, moglie di Pietro Segati, che aveva
un negozio di stoffe in Merceria (poi trasformato
in Farmacia), e che gli affittava
pure una stanza. A Venezia il poeta assimilò
anche quella cultura che appare
evidente nel IV canto del suo Childe Harold
(Giovane Aroldo) e poi nei drammi vene-
176
ziani Marin Faliero e I due Foscari, ma anche
nel poemetto Beppo, in cui racconta un fatto
di cronaca veneziana: Beppo si trasferisce
in Turchia dove si arricchisce; ritorna a
Venezia dopo venti anni e trova la moglie
che convive con un conte; alla fine moglie
e marito si riconcilieranno. Nel 1817 Byron
si ammalò e si trasferì a Mira (giugno-novembre)
assieme all’amante Marianna.
Qui conobbe Margherita, moglie di un fornaio
tisico, che il poeta chiama la Fornarina
e con la quale intrecciò una relazione. Nella
pace della campagna di Mira, il poeta
trovò l’ispirazione per scrivere il IV canto
del Childe Harold e Beppo. AMira arrivò il
suo caro amico, il poeta irlandese Thomas
Moore, al quale Byron fece visitare Venezia
e Ca’ Mocenigo (il palazzo sul Canal
Grande che nel 1592 aveva ospitato Giordano
Bruno) e al quale affidò le sue memorie,
dicendogli di pubblicarle dopo la
sua morte, ma Moore le distrusse. Al ritorno
da Mira, essendosi raffreddati i rapporti
con la Teotochi, Byron frequentò un
nuovo salotto, quello nobiliare, dissoluto e
decadente della contessa Marina Querini
Benzon, la famosa biondina in gondoleta della
popolare canzonetta del poeta Lamberti
(messa in musica nel 1788 da J.S. Mayr), e
poi anche scatenata danzatrice attorno all’albero
della libertà piantato nella Piazza di
S. Marco nell’infausto 1797. Byron 30enne
divenne l’amante di questa ardente 60enne.
Fu il periodo del suo più sfrenato libertinaggio.
L’influsso del salotto di Marina
si nota nella ‘Ode on Venice’ (Ode a Venezia,
8 gennaio 1818), una sorta di pianto
disperato sul destino della città:
Oh Venice! Venice! when thy marble walls
Are level with the waters there shall be
Acry of nations o’er thy sunken halls
Aloud lament along the sweeping sea!
Nella primavera del 1818, il poeta organizzò
a Ca’ Mocenigo (di fronte all’imbarcadero
di S. Tomà) il suo harem, «circondato
da un vero stuolo di amanti di poco
prezzo», e poi, il successivo 1° giugno
1818, lasciò la stanza di Marianna per Ca’
Mocenigo e qui accolse la Fornarina, spostandola
da una casetta a S.M. Zobenigo,
dove trasferì l’harem. In seguito, quando
la Fornarina, che si donava a tutti, passò al
poeta una fastidiosa malattia venerea, venne
espulsa. Riottenuta un po’ di pace a Ca’
Mocenigo, il poeta vi compose il I e il II
canto del Don Juan. AVenezia, Byron divenne
un personaggio leggendario, uno
che si tuffava in laguna per rincasare o per
andare dall’amante adolescente nel palazzo
di fronte a Ca’ Mocenigo, che cavalcava
al Lido, dove il governatore austriaco gli
aveva consentito di allestire una specie di
scuderia, presso il Cimitero ebraico, e qui
si faceva portare dal suo gondoliere Tita,
montava su uno dei suoi quattro cavalli e
via fino a Malamocco e ritorno. Nell’aprile
del 1819 Marina Querini Benzon gli presentò
la 20enne contessa Teresa Gamba
Guiccioli (aprile 1819): un colpo di fulmine,
e il poeta lasciò il salotto della Querini
per quello frequentato dal marito di Teresa,
il salotto di idee liberali dell’avvocato
e musicista Giambattista Perucchini,
promettendo a se stesso e agli amici (2 luglio
1819) di porre fine alla sua vita dissoluta
e dedicarsi soltanto a quella meravigliosa
donna; poi la seguì a Ravenna, abbandonando
Venezia per sempre (fine di
dicembe 1819). Dal 1820 al 1823 visse a Ravenna
e scrisse le due tragedie veneziane
Marin Faliero e I due Foscari. Infine si recò a
Missolungi (aprile), per combattere il turco
oppressore, e qui lo colse la morte. A
Palazzo Mocenigo (sul Canal Grande) una
targa ricorda che:
177
C
@Ca’, sta per casa e indica di solito un palazzo
importante come per esempio Ca’
Corner, Ca’ d’Oro, Ca’ Farsetti, Ca’ Foscari,
Ca’ Loredan, Ca’ Pesaro. Vedi Palazzi.
@Ca’ di Dio, vedi Chiese.
@Ca’ Foscari Esposizioni, società preposta
alla promozione e realizzazione di mostre
d’arte visiva, sorta nel 2007, si trova nella
sede centrale dell’Università Ca’ Foscari
(Dorsoduro).
@Ca’ Foscari Università, vedi Università Ca’
Foscari.
@Ca’ Porto, vedi Porto.
@Cabianca, vedi Penso Francesco.
@Caboto, navigatori e viaggiatori veneziani:
Giovanni e il figlio Sebastiano. Entrambi sono
presenti nel Panteon Veneto ed entrambi
sono celebrati da una lapide in Via Garibaldi
1643, dov’era la casa che abitarono:
Sulla stessa facciata esiste una seconda
iscrizione in inglese e francese in cui si ricorda
che Giovanni e Sebastiano, al servizio
del re d’Inghilterra Enrico VII, scoprirono
Terranova, l’isola canadese dell’Oceano
Atlantico. Sul luogo di nascita di Giovanni
non c’è certezza: Chioggia, Castiglione
Chiavarese (Genova), Savona, Gaeta
(secondo il Codex diplomaticus cajetanus
conservato presso la Biblioteca Comunale).
In ogni caso Giovanni si trasferì a Venezia
(abitò a Castello) intorno al 1461 e qui dopo
15 anni prese la cittadinanza, sposò una
veneziana, Mattea, che gli diede tre figli
(Sebastiano, Luigi e Santo). Quando Cristoforo
Colombo ritornò dal suo primo
viaggio, Caboto si trovava a Valencia e intuì
che il genovese non aveva raggiunto
l’Estremo Oriente: propose ai reali di Spagna,
Ferdinando II e Isabella di affidargli
un viaggio esplorativo. Avuto un rifiuto si
trasferì (1496) a Bristol (Inghilterra) per
convincere il re Enrico VII a sostenere il
suo progetto. Il re lo approvò e rilasciò le
lettere patenti (5 marzo 1496) per cinque
navi, ma dal porto di Bristol il 2 maggio
1497 salpò soltanto una di esse, il Matthew,
armata a spese di Caboto con un equipaggio
di 18 uomini e il figlio Sebastiano. Il 24
giugno 1497, la nave raggiunse l’Isola di
Capo Bretone e toccò la Nuova Scozia, avvistando
l’Isola di Terranova (Canada), e,
nell’illusione di aver toccato l’estremità
Nord Orientale dell’Asia, ne prese possesso
in nome di Enrico VII piantando la bandiera
inglese, quella pontificia e il gonfalone
della Serenissima. Dopo circa tre mesi il
Matthew fece ritorno a Bristol. Enrico VII
concesse allo scopritore un premio in denaro
e una pensione annua. Il 3 febbraio
1498 lo stesso re autorizzò Giovanni ad approntare
una nuova spedizione: sei navi e
circa 200 uomini di equipaggio allo scopo
di colonizzare le terre già scoperte e proseguire
la ricerca di nuove. Le navi salparono
nell’estate del 1498. Giovanni con il figlio
Sebastiano toccò il Labrador e costeggiò
la Groenlandia meridionale, ma dopo
si persero le tracce della spedizione: Sebastiano
tornò in Inghilterra con una sola
nave e senza il padre.
Gaeta, una delle supposte città natali di
Giovanni, gli ha intitolato il lungomare
principale, l’Istituto Tecnico Nautico e un
monumento in occasione dei 500 anni della
scoperta del Canada (1997).
Sebastiano (Venezia ca 1480-Londra 1557),
figlio di Giovanni, seguì il padre già nella
missione con la nave Matthew (1497) e in
quella del 1498 quando di 6 navi partite da
Bristol ne ritornò soltanto una senza il pa-
dre, morto con gran parte dell’equipaggio.
Sebastiano divenne prima cartografo di Enrico
VIII d’Inghilterra (1512) e poi del re di
Spagna Carlo V (1522) che il 4 marzo 1525 lo
nominò capitano generale della Spagna. Sebastiano
partì da Cadice il 5 aprile 1526 al
comando di una flotta composta da 3 navi e
150 uomini di equipaggio. Voleva scoprire
un nuovo itinerario per le Molucche (le migliaia
di isole dell’Oceano Pacifico). Arrivò
soltanto fino al Río de la Plata che risalì tra
il 1526 e il 1529, esplorando approfonditamente
i fiumi Paraná e Uruguay. Rientrò in
Spagna nel 1530 e chiese a Carlo V altre navi
per un’altra spedizione, ma le sue richieste
non furono accolte, anche perché in quel periodo
il re aveva concesso a Francisco Pizarro
l’autorizzazione alla conquista del Perù.
Morì a Londra nel 1557 mentre stava preparando
imprese di esplorazione per conto
della Company Merchant Adventurers,
organizzazione il cui scopo era trovare il
mitico passaggio a Nord-Ovest.
@Caburlotto, Luigi (Venezia 1817-1897), sacerdote
e parroco a S. Giacomo da l’Orio,
fondò le Figlie di S. Giuseppe (30 aprile
1850). Nel 1857 aprì una seconda casa nei
pressi di S. Sebastiano, dove accolse ragazze
povere aiutate dalla pubblica assistenza.
Nel 1859 fondò a Ceneda (Vittorio Veneto)
una scuola gratuita per esterne, prevalentemente
povere, e accanto istituì un collegio
con più elevato programma di studi. Nel
1869 fu chiamato a riordinare l’Istituto Manin
(scuola di arti e mestieri maschile). Il 1°
marzo 2009 la sua urna venne traslata dalla
Casa generalizia ad una Cappella interna
alla Chiesa di S. Sebastiano (Dorsoduro).
@Caccia ai tori, o Cazza ai tori, un antico sport
veneziano, una tra le feste più popolari. La
caccia si svolgeva nei campi più spaziosi di
Venezia (S. Polo, S.M. Formosa, S. Stefano,
S.M. Zobenigo, S. Giovanni in Bragora, S.
178
Geremia e S. Gallo e S.M. Nova, in seguito,
nel Settecento, si usarono anche Campo S.
Margherita, S. Giacomo da l’Orio e S.
Marta), ma talvolta si usò una corte alla
Giudecca e a Murano. Attorno al campo si
alzavano delle tribune dove prendevano posto
gli spettatori paganti. Naturalmente era
festa grande anche per quanti avevano le
finestre sui campi. Al momento opportuno
si faceva scendere sul campo un toro (di
fatto un bue), due tiratori, un uomo e una
donna (tiradora), che lo tenevano con due
lunghe e solide corde legate alle corna della
bestia. La loro bravura stava nel trattenere o
rilasciare la corda facendo in modo che il
toro/bue corresse il più a lungo possibile
senza avere gravi danni dall’intervento di
un cane che era addestrato ad azzannargli le
orecchie: il povero toro usciva dalla giostra
con entrambe le orecchie mozzate nonostante
gli interventi del cavacane il cui compito
era di staccare dalle orecchie del toro/bue
il cane, schiacciandogli le mandibole
o mordendogli la coda. Lo spettacolo si svolgeva
tra musiche, balli e fuochi d’artificio. A
volte lo spettacolo si svolse in Piazza S. Marco,
ma soltanto quando la Repubblica doveva
onorare qualche ospite illustre. Rimasero
famose le cacce organizzate nel Settecento,
soprattutto quelle in onore del re di Danimarca
(1709) e dei Duchi del Nord (1792).
L’ultima caccia ai tori si svolse il 22 febbraio
1802 in Campo Santo Stefano. Quel giorno
uno dei tori fuggì alla presa dei tiratori e salì
sulle gradinate, seminando il terrore e provocando
molti feriti e contusi. Il governo
austriaco vietò la caccia ai tori per sempre.
@Caccia all’orso, in uso un tempo, anche se
meno popolare della Caccia ai tori. L’orso era
posto in mezzo al campo, assicurato ad un
palo tramite un robusto collare. La bestia
poteva muoversi soltanto per qualche metro
intorno al palo e doveva difendersi dai
cani che miravano alle sue orecchie. Infatti,
lo spettacolo consisteva nel lanciare contro
l’orso gli stessi cani addestrati alla Caccia ai
tori che avevano il compito di addentare le
orecchie delle bestie. Spesso la bravura dei
tiratori, che lasciavano o ritraevano i cani,
consisteva nell’evitare che l’orso potesse
ghermire il cane. Non di rado comunque i
179
cani cadevano vittime dell’orso e allora intervenivano
i cavacani che cercavano d’infilare
lunghe pertiche fra le mascelle dell’orso
per costringerlo ad allentare la presa. La
cronaca riporta che il 20 maggio 1607 un
orso, rinchiuso in un magazzino a S. Giovanni
e Paolo per essere usato nella caccia,
ammazzò il suo padrone.
@Cacciari, Massimo (Venezia 5 giugno 1944),
filosofo e sindaco di Venezia per due mandati
e mezzo (1993-2000 e 2005-2010). Numerose
le sue pubblicazioni, tra cui l’opera
di esordio Krisis (1976) e Hamletica (2009).
Al centro del suo pensiero la crisi della razionalità
moderna.
@Cacciari, Paolo (Venezia 10 giugno 1949),
politico, consigliere comunale e assessore,
poi deputato (2006-2008).
@Caco, Marco, da lui deriva il detto veneziano
ai tempi di Marco Caco. La frase era
usata alla fine di un discorso che poteva riguardare
i temi più diversi, ma sostanzialmente
rinviava a comportamenti etici e denunciava
la mancanza di orgoglio, coraggio
e lealtà. Marco era un nobile veneziano
che nella guerra di Torre Bebe [v. Castello
d’Amore] si batté come un leone.
@Cadamosto, Alvise, vedi Da Mosto Alvise.
@Cadore, o Magnifica Comunità di Cadore: dal
13° secolo si resse sull’osservanza degli Statuti
cadorini. Il nome deriva dai carni che
abitavano il territorio, detto Carnia. Aggregato
alla X Regio Venetia et Histria con capitale
Aquileia fu abitato, dopo la caduta dell’impero
romano (476) da popoli diversi:
eruli (476-493), ostrogoti (493-553), bizantini
(553-568), longobardi (568-774), franchi
(774-884). Dopo un periodo passato sotto
la Marca del Friuli e il Ducato di Carinzia
(884-1077) fu retto dal patriarca di Aquileia
Sigeardo di Beilstein (1077), che lo concesse
in epoca successiva in vassallaggio ai
Colfosco (Collalto) e nel 1138 per eredità
diretta ai Da Camino, fino al 1335, anno
dell’estinzione della linea maschile di questo
casato. Così il Cadore tornò ai patriarchi,
ma dal 1337 al 1347 i cadorini firmarono
un patto di indipendenza con Giovanni
di Carinzia e Carlo di Boemia (poi
imperatore) e passarono sotto la loro protezione,
nel frattempo (1338) la Magnifica
Comunità promulgò gli Statuti cadorini. Il
Cadore ritornò (1347) direttamente sotto il
patriarcato fino a quando il 31 luglio 1416,
al grido di Eamus ad bonos Venetos (andiamo
con i buoni veneti), i cadorini riunirono
i rappresentanti delle principali valli e proclamarono
l’annessione alla Repubblica, di
cui seguirono le sorti, ottenendo in cambio
un’ampia autonomia amministrativa.
@Cadore, Battaglia di, vedi Battaglie.
@Cadorin, Ettore (Venezia 1876-Sonoma, California
1952), fratello di Guido [vedi], scultore,
famoso per i suoi ritratti in avorio.
Espose alla Biennale dal 1905 fino al suo
trasferimento in America (1915).
@Cadorin, Guido (Venezia 1892-1976), pittore,
figlio dello scultore Vincenzo e di Matilde
Rochin, allievo di Cesare Laurenti,
dal 1928 docente all’ABA. Partecipò alle
principali manifestazioni artistiche mondiali;
nel 1934 ebbe una parete alla Biennale
e negli anni 1938 e 1942 un’intera sala.
@Cadorin, Ludovico, architetto veneziano,
docente presso l’ABA nel 1864. Presentò
un progetto per creare due stazioni termali,
quello delle acque di laguna in Centro
storico e quello marino al Lido. Il Comune
lo approvò (17 novembre 1854), ma fu bocciato
dal delegato provinciale.
@Cadorin, Vincenzo (Venezia 1854-1925),
scultore, studiò all’ABA. La sua opera piú
celebre è la cattedra in legno, intagliata e
dorata, donata nel 1908 al papa Pio X
(1903-1914), ora nella Chiesa della Salute.
@Caenazzo, Domenico, o Cadenazzo, mosaicista,
lavorò nella Chiesa di S. Marco nel 1640.
@Caffarini, Tommaso, beato, domenicano
senese, morì a Venezia nel 1415. Fu confessore
e primo biografo di santa Caterina da
Siena (1347-1380).
@Caffè a Venezia, la «nera e diabolica bevanda
che aguzza le facoltà critiche e scioglie
la lingua», proibita alla Mecca nel 1511,
180
arrivò a Venezia intorno al 1560. Si vendeva
a prezzo altissimo, ma soltanto come pianta
medicinale importata dall’Egitto, descritta
per la prima volta nei suoi usi terapeutici
da Prospero Alpino.
Sotto il doge Luigi (o Alvise) Contarini
(1676-1684) si aprì (1683) la prima bottega
da caffè sotto le Procuratie Nove. Ecco una
lista di Caffè aperti in Piazza S. Marco.
Sotto le Procuratie Vecchie: alla Corona, al
Leon Coronato, all’Aquila Coronata, al Coraggio,
alla Regina d’Ongheria, alla Realtà, alla
Speranza, alla Viola Zotta [violaciocca], all’Arco
Celeste, al Redentor.
Sotto le Procuratie Nuove: al Melon, alla
Regina delle Amazzoni, alla Regina Imperatrice
di Moscovia, al Rinaldo Trionfante, all’Angelo
Custode, alla Generosità, alla Fortuna, al
Gran Visir, alla Regina d’Inghilterra, alla Venezia
Trionfante (poi Florian), alla Diana, alla
Sultana, al Gran Tamerlano, alla Pianta d’Oro,
al Dose, all’Aurora Trionfante.
Dalla parte della Zecca: al Mondo d’Oro,
alla Madonna, al San Nicolò, al Sant’Antonio,
alla Volontà di Dio, al Cavalier San Zorzi, al
San Teodoro [Cfr. ASV Mestieri e Arti 52].
@Caffè Florian, aperto sotto le Procuratie
Nove il 29 dicembre 1720 da Floriano Francesconi
e chiamato alla Venezia Trionfante.
Qui si vendeva e forse anche si pensava La
Gazzetta Veneta [vedi]. Con la fine della Repubblica
(12 maggio 1797), che abdicò in
favore della Municipalità Provvisoria, il
caffè venne democratizzato perché «la rivoluzione
[…] non sarà mai completa finché
sussistono nomi o cose che ricordino la
passata tirannia Oligarchica». Fu così chiamato
Caffè della Fratellanza Patriottica. Parimenti
il Campo San Polo, sul quale si affacciava
casa Ferratini (covo dei filofrancesi
e della congiura per abbattere la Serenissima),
fu ribattezzato Piazza della Rivoluzione;
le Procuratie Vecchie furono dette Galleria
dell’Uguaglianza, le Nove Galleria della
Libertà. Dopo il trattato di Campoformido
(17 ottobre 1797), che consegnò Venezia e il
Veneto all’Austria, i nomi democratizzati caddero
in disuso e il Caffè della Fratellanza Patriottica
si chiamò Caffè Florian. Qui si ritrovavano
gli intellettuali veneziani e gli ingegni
che capitavano in città. Nella notte
dal 22 al 23 marzo 1848 vi si riunirono i
membri più influenti della borghesia veneziana
che decisero di affidare a D. Manin le
sorti della città ribellatasi al dominio austriaco.
Dieci anni dopo il caffè fu completamente
rinnovato da Lodovico Cadorin,
che progettò arredi e finiture e fece eseguire
il ciclo di dipinti a Giacomo Casa, mentre
nel 1873 Giulio Carlini – noto per aver
realizzato i disegni per il mosaico in vetro
di Murano della facciata di Palazzo Barbarigo
sul Canal Grande – dipinse i 10 medaglioni
che si trovano nella Sala degli uomini
illustri: Palladio, Sarpi, Tiziano, Vettor
Pisani, Morosini, Marco Polo, Benedetto
Marcello, Enrico Dandolo, Goldoni. Ancora
al Florian, Antonio Fradeletto, economista
e letterato, elaborò e realizzò (1887), assieme
al sindaco R. Selvatico e al filosofo G.
Bordiga, quella che fu poi la Biennale d’Arte.
Un saggio di Francesco Carnelutti [vedi]
ci offre un ultimo quadretto d’epoca novecentesca:
egli ci dice che al Caffè Florian si
riunivano i letterati (Riccardo Selvatico,
Pompeo Molmenti, Giovanni Bordiga, Antonio
Fradeletto), mentre il cenacolo dei
pittori aveva il suo centro al Caffè di Campo
Santa Margherita, con l’eccezione di
Alessandro Milesi che preferiva il Florian.
@Caffè Lavena, situato sin dal 1750 sotto le
Procuratie Vecchie. Era frequentato da R.
Wagner per ascoltare la banda musicale austriaca
che suonava in Piazza.
@Caffè Quadri, o Gran Caffè Quadri, in Piazza
S. Marco sotto le Procuratie Vecchie. Iniziò
la sua attività nel 1775, quando il mercante
veneziano Giorgio Quadri, rientrato
in patria da Corfù, decise insieme alla moglie
greca Naxina di rilevare una vecchia
rivendita di vino e caffè e trasformarla in un
locale alla moda, inizialmente chiamato Il
181
Rimedio perché, come racconta il Tassini, fin
dal 1638 vi si vendeva il vino Malvasia ritenuto
all’epoca un rimedio in quanto si credeva
rinvigorisse le membra e risvegliasse
lo spirito. Nel 1830, sotto la gestione dei fratelli
Vivarini, il caffè ampliò i suoi spazi e le
attività: il piano superiore fu adibito a ristorante
e quello terreno a caffè, in seguito decorato
con stucchi e scene di vita veneziana
dal pittore Giuseppe Ponga [vedi].
@Caffi, Ippolito (Belluno 1809-Lissa 1866),
pittore. Giovanissimo si trasferì a Venezia
per studiare all’ABA (1827-1829), dove si
formò sulle opere dei vedutisti veneziani.
Dal 1832 al 1848 sviluppò una sua particolare
visione del paesaggio, volta a rinnovare
la tradizione vedutistica (sorta con il Canaletto)
attraverso le nuove esperienze europee,
assimilate nel corso del suo soggiorno
romano (1832-1848). Riprodusse con
nitore e fantasia, soprattutto con l’acquerello,
le vicende della sua vita avventurosa.
Partecipò alla rivoluzione veneziana del
1848-1849 e militò nella Guardia Civica.
Caduta la repubblica di D. Manin (1849),
Ippolito venne incluso dagli austriaci nella
Lista dei 40 indesiderabili ed esiliato, ma
ritornò nel 1857, subì il processo e venne
assolto. Allo scoppio della terza guerra
d’indipendenza (1866) s’imbarcò con la
flotta italiana sulla fregata Indipendenza,
ma poi chiese di passare sull’ammiraglia,
la corazzata Re d’Italia, per dipingere dal
vivo le fasi più salienti della battaglia di
Lissa. L’ammiraglia fu affondata il 20 luglio
1866 e gli acquerelli che Caffi vi realizzò si
possono ammirare al Museo Storico Navale
di Venezia. Altre opere sono a Ca’ Pesaro.
Nella casa trecentesca dove abitò, in
Calle Larga de l’Ascension al civico 1242,
una targa marmorea ne onora la memoria:
@Caffi, Michele, vedi Lista dei 40 indesiderabili.
@Cagli Coen, Enrico, progettò con Camillo
Puglisi Allegra il palazzo che ospita la Camera
di Commercio (Calle Larga XXII Marzo).
Enrico Coen Cagli progettò anche il
nuovo Porto industriale e commerciale di Venezia-Marghera
(1917).
@Cagliostro, Alessandro conte di (1743-1795),
al secolo Giuseppe Balsamo, alchimista, esoterista
e avventuriero palermitano, venne a
Venezia nel settembre del 1788 sotto il finto
nome di Marchese Pellegrini. Alloggiò alla
Giudecca presso un ricco mercante con l’intento
di diffondere le sue pratiche per ringiovanire
e fabbricare l’oro, ma non appena
gli giunse la voce che gli Inquisitori stavano
indagando su di lui sparì nottetempo.
@Cagnaccio di San Pietro, pseudonimo di
Natalino Bentivoglio Scarpa (Desenzano
del Garda 1897-Venezia 1946). Il soprannome
Cagnaccio gli venne attribuito dai nonni;
vi fu aggiunta la specificazione di San
Pietro perché egli visse la sua infanzia in
quel quartiere di Pellestrina, dove c’era un
cane piuttosto aggressivo che per anni disturbò
i vicini. Fu allievo di Ettore Tito ed
espose alla Biennale d’Arte del 1924. Accantonate
le giovanili prove futuriste, si
collocò all’interno di un contesto figurativo
di dichiarata ascendenza nordica, pur
mantenendosi indipendente da qualsiasi
gruppo organizzato. Anarchico per vocazione,
Cagnaccio ritrae scene di vita che
denunciano le avvilenti condizioni del
proletariato [Cfr. Rombolotto 54].
@Caìa, spilorcio, uomo avarissimo, che si
potrebbe identificare nello Shylock shakespeariano.
@Caicco, nave da 6 a 10 remi e con una vela,
issata su una galea o su un vascello per essere
messa in mare in caso di necessità. In
182
tempi recenti, battello a remi, leggero e sottile,
usato sul Bosforo per il trasporto delle
persone. È la gondola del Bosforo.
@Caicchio, piccola imbarcazione del 16° sec.
che somiglia al copano del secolo precedente.
@Caine, Enrico, fondò assieme a Giovanni
Distefano, Andrea Pagnes e Piero Viti il periodico
veneziano Nexus (1993).
@Caine, Uri (Filadelfia 8 giugno 1956), compositore,
nel 2003 diresse il Festival Internazionale
di Musica.
@Caiselli, o Caisielli, Caisselli, famiglia nobile
udinese originaria di Caprino Bergamasco,
aggregata al patriziato veneziano come
casa di terraferma il 25 agosto 1779 con
tre fratelli e due nipoti. Esiste.
@Cajkovskij, Piotr Ilic (1840-1893), compositore
russo, soggiornò a Venezia all’Hotel
Londra Palace sulla Riva dei Schiavoni; qui
compose la sua Quarta sinfonia. Nel 1982 il
Comune fece murare sulla parete dell’albergo
una targa marmorea che lo ricorda:
@Calatrava, Ponte di, vedi Ponte della Costituzione.
@Calatrava, Santiago (Valencia 1951), architetto
spagnolo, progettista del Ponte della
Costituzione.
@Calbo, o Galbo, famiglia originaria di Roma,
si trasferì a Padova e poi per le incursioni
di Attila si rifugiò in laguna. Diede
tribuni e fu assunta al patriziato tra il 1297
e il 1311. Ebbe un procuratore di S. Marco
de ultra (Zuan Marco Galbo), ricco di meriti
ma povero di fortune, eletto il 2 dicembre
1764. Presente in M.C. nel 1797. Estinta.
@Calbo, Filippo, savio grande e come tale
uno dei componenti della Consulta
che si riunì per la prima
volta la sera del 30 aprile 1797
nelle camere del doge sotto l’incalzare
delle richieste di Napoleone
Bonaparte.
@Calbo Crotta, conte Francesco,
podestà di Venezia (1818-1827)
di nomina austriaca, si insediò il 1° ottobre
1818.
@Calboni, famiglia proveniente da Capodistria,
ebbe antichi tribuni e fece edificare la
Chiesa di S. Servolo. Si estinse nel 1410 [Bettinelli
s.v. Calboni].
@Calcagneti, o calcagnini, termine che indicava
un tipo di zoccoli, usati sino alla metà
del Seicento dalle veneziane per poter
camminare «senza impillaccherarsi nelle
strade sporche o fangose» e non ancora lastricate;
nel tempo diventarono oggetti di
lusso, fatti «di broccati, dorati, gemmati e
con la suola tanto alta da parer trampoli»
[Molmenti II 287]. Erano altissimi, si arrivò
persino a 30, ma anche 40 e addirittura 50
centimetri, «tanto da costringere chi li calzava
ad appoggiarsi, per camminare, a due
serventi» [Vitali I 87]. Alcuni modelli si
conservano al Museo Correr. Il 6 giugno
1641 le Leggi suntuarie stabilirono che dovevano
essere di pelle e non di seta e senza
guarnizioni preziose. In seguito furono
adottate scarpe più basse fino all’uso delle
cosiddette mulete (pianelle), «scarpe leggere,
prive di tallone e di fibbia, che si usavano
generalmente in casa ma che fu di moda
– impreziosite con ornamenti molto ricercati
– calzare anche per le strade tra la
metà del ‘600 ed il ‘700» [Vitali I 92].
@Calcio, Gioco del, molto praticato a Venezia
specialmente dai patrizi nel bersaglio di S.
Alvise, ma anche altrove. Il popolo vi assisteva
numeroso e ben presto se ne impossessarono
gli impresari che organizzavano
degli incontri a pagamento. Così si ingaggiarono
i migliori giocatori forestieri e si
istituirono le scommesse. Uno dei più celebri
calciatori fu Carlo Guerra da Udine che
in una di queste esibizioni perse la vita (4
settembre 1753), colpito da un pezzo di
cornicione caduto da un palazzo che si
stava restaurando a S. Severo.
183
@Caldara, Antonio (Venezia 1670-Vienna 26
dicembre 1736), compositore, forse allievo
di Giovanni Legrenzi a Venezia, fu cantore
e violoncellista a S. Marco. Nel 1699 si trasferì
a Mantova e da lì proseguì la sua brillante
carriera che lo portò nelle corti europee:
a Barcellona come compositore di camera
di re Carlo VI, a Roma dove succedette
a Friedrich Händel come maestro di
cappella del principe Francesco Maria Ruspoli
fino al 1716, a Vienna, dove ricoprì la
carica di vicemaestro di cappella di cui era
titolare Johann Joseph Fux. Scrisse moltissimo,
sintetizzando nel proprio stile la tradizione
veneziana madrigalistica e concertante
di Monteverdi e Cavalli, il melodismo
appassionato di Alessandro Scarlatti e
della scuola napoletana, lo strumentismo
dei bolognesi e di Corelli.
@Caldiera, famiglia proveniente da Caorle,
ammessa al M.C. nel 1194. Si estinse con
Piero, bailo di Cipro, nel 1381 [Bettinelli s.v.
Caldiera].
@Caldura, Federico, vedi Topo Gigio.
@Caldura, Riccardo, critico d’arte, curatore
di mostre e docente di Fenomenologia delle
arti contemporanee all’ABA. In precedenza
insegnante allo Iuav dal 1983. Ha
scritto tra l’altro la biografia di Emilio Vedova
in Distefano e Pietragnoli, vol. 6.
@Calefatti, Danielo, comandò una galea nella
battaglia di Lepanto (1571).
@Calegari, Antonio, uno dei 60 municipalisti
del 1797.
@Calegheri, calzolai, dal latino caligarius.
@Calendario, Filippo, nato probabilmente
intorno al 1310. Varie cronache lo ricordano,
fin dal Quattrocento, come architetto e
proto (sovrintendente) del Palazzo Ducale
assieme a Pietro Basegio al quale era subentrato,
oltre che proprietario di marani,
ovvero barconi per il trasporto di pietre,
un’attività legata a quella del tajapiera, come
erano spesso definiti scultori e architetti.
Il Palazzo Ducale, iniziato nel 1341, fu
terminato a livello di copertura nel 1348.
Nel progetto di ricostruzione egli vi integrò
il più possibile le strutture preesistenti secondo
la buona pratica veneziana. Alcuni
anni dopo (1355), Calendario venne arrestato
perché ritenuto complice nella congiura
del doge Marin Falier. Uno dei figli finì
in prigione e lui fu condannato a morte
come lo stesso doge. Pompeo Marino Molmenti
lo ricorda nel suo famoso dipinto intitolato
L’arresto di Filippo Calendario.
@Calergi, o Calerghi, famiglia che tenne molte
terre a Candia e fu esclusa dal M.C. con
la Serrata (1297), ma aggregata per soldo
dopo la guerra di Chioggia (1379-1381) con
Giorgio. Assente dal 1668. Estinta il 2 marzo
1693 con Zuanne.
@Calergi, Alessio, combattè nella guerra di
Candia (1240).
@Calergi, Andrea, signore di Candia, comandò
una galea nella battaglia di Lepanto (1571).
@Calergi, Giorgio, comandò una galea nella
battaglia di Lepanto (1571).
@Calergi, Vettor, patrizio originario di Creta,
acquistò ad un’asta pubblica il palazzo
che fu poi detto Vendramin Calergi. Una
sua figlia che sposava un Grimani lo ebbe
in dote (1608) e il palazzo venne a chiamarsi
Grimani Calergi. Nel 1738 l’ultimo
dei Grimani Calergi lo lasciò ai Vendramin,
con l’impegno di chiamarlo Vendramin
Calergi.
@Calesela, piccola calle, vedi Calle.
@Caleta, piccola calle, vedi Calle.
@Caliari, famiglia di pittori veronesi stabilitisi
a Venezia. Ebbe come capostipite Paolo,
detto il Veronese [vedi]. Il fratello Benedetto,
fra i suoi più assidui e fedeli collaboratori,
gli sopravvisse, continuando l’attività
della bottega con i figli di Paolo, Carlo
e Gabriele.
@Caliari, Benedetto (Venezia 1538-1598), pittore,
fratello minore del Veronese. Un suo
dipinto (Lavanda dei piedi e Cena eucaristica)
si trova nella Chiesa di S. Giovanni e Paolo.
@Caliari, Carlo, detto Carletto (Venezia 1570-
1596), pittore, figlio minore del Veronese
[vedi]. Lavorò soprattutto a Venezia, portando
avanti la bottega del padre e collaborando
con lo zio Benedetto. Un
suo dipinto (Gesù incontra la Veronica)
si trova nella Chiesa di S. Giovanni e
Paolo.
@Caliari, Gabriele (Venezia 1568-1631),
figlio maggiore del Veronese [vedi],
dipinse poco preferendo dedicarsi al
commercio.
184
@Caliari, Paolo, vedi Veronese.
@Calimani, Dario (Venezia 1946), docente a
Ca’ Foscari e critico letterario.
@Calimani, Riccardo (Venezia 1946), scrittore
e storico, affermato studioso dell’ebraismo
e console onorario svizzero a Venezia. Dal
1994 al 1998 diresse da Palazzo Labia la sede
regionale della Rai.
@Calimero, personaggio dell’animazione
pubblicitaria che fece furori, un pulcino
piccolo e nero, approdò in televisione nel
1961. Ad idearlo il veneziano Nino Pagot
assieme al fratello Toni. La notorietà del
pulcino fu straordinaria e si allungò fino
alla metà degli anni ‘70. Una sua frase diventò
di uso comune: Nessuno mi vuole bene
perché sono piccolo e nero. In seguito venne
prodotta una serie di cartoon a colori per il
mercato internazionale, esportata anche in
Giappone, dove la Toei Doga ne produsse
47 puntate tra il 1974 e il 1975.
@Callas, Maria, nome d’arte di Anna Maria
Cecilia Sophia Kalogheròpoulos (New
York 2 dicembre 1923-Parigi 16 settembre
1977), soprano statunitense di origini greche,
studiò ad Atene, dove cantò dal 1939
al 1945. Dotata di una voce particolare, che
coniugava un timbro unico a volume, agilità
ed estensione notevoli, la Callas contribuì
alla riscoperta del repertorio italiano
della prima metà dell’Ottocento. Debuttò
al Teatro La Fenice con Tristano e Isotta, diretta
dal maestro Tullio Serafin, il quale le
suggerì di dedicarsi al repertorio italiano
dell’Ottocento che la rese famosa. Dopo di
allora cantò alla Fenice altre sette volte dal
1947 al 1954. Il 19 giugno 2005, per iniziativa
di Bruno Tosi [vedi] le vennero intitolati
il ponte e la fondamenta dietro il Teatro La
Fenice.
@Calle, plurale Calli, dal latino Callem, via,
sentiero, è il nome delle strade che formano
il complesso tessuto viabile di Venezia. Sono
circa 3mila. La più stretta è Calle Varisco,
a Cannaregio, tra Campo S. Canzian e
Campo della Madonna. Misura 53 cm. Un
po’ più larghe sono Calle de l’Occhio Grosso,
a Castello (58 cm) e Calle de la Raffineria
a S. Cassiano (59 cm). Se breve e stretta
è chiamata Calesela o Caleta e parimenti abbiamo
Calle Lunga, Calle Larga. Alcune calli
traggono il nome da quello delle famiglie
che avevano abitazioni o proprietà nelle
loro adiacenze (Calle Renier), altre da personaggi
celebri (Calle Goldoni), molte ricordano
professioni (Calle dei Avvocati),
mestieri (Calle dei Fabbri), commerci (Calle
dei Bisati), artigianati (Calle de l’Indorador),
altre si riferiscono al mondo ecclesiastico
(Calle dei Preti, Calle de le Muneghe,
Calle del Piovan), altre ancora hanno nomi
di varia origine (Calle de la Bissa, Calle del
Vento), infine alcune si riferiscono alle varie
comunità extraveneziane (Calle dei Albanesi,
Calle dei Greci, Calle dei Furlani).
Questo tipo di raggruppamenti si riferisce
anche al termine Fondamenta [vedi].
@Callegari, Giuseppe (Venezia 4 novembre
1841-Padova 14 aprile 1906), fu vescovo di
Treviso dal 28 febbraio 1880, poi di Padova
dal 25 settembre 1882 alla morte. Era stato
creato cardinale il 9 novembre 1903.
@Callegheri, vedi Calegheri.
@Calliandro, Pino, ristoratore ed editore, rilevò
la testata del periodico intitolato Gazzettino
Illustrato [vedi], assieme ai figli Shaula
e Yuri.
@Callido, Gaetano Antonio (Este 14 gennaio
1727-Venezia 8 dicembre 1813), famoso organaro,
allievo di Pietro Nachini, il frate
studioso di matematica e fisica di origini
dalmate che costruì centinaia di organi.
Per il suo talento superò la fama del maestro
nella cui bottega lavorò dal 1742 al
1762. Nel 1766 avviò il restauro dei 3 organi
della Chiesa di S. Marco e nel 1770 divenne
organaro conservatore stabile. Suo è
l’organo che si trova nella Chiesa dei Cavalieri
di Malta. La Repubblica gli concesse
dal 27 marzo 1779 l’esenzione dei dazi doganali
per il trasporto dei suoi strumenti al
di fuori dello Stato. Nel 1806 la direzione
dell’attività passò ai figli Antonio e Agostino,
che nel 1830 la cedettero a un loro sottoposto,
Giacomo Bazzani.
@Calmo, Andrea (Venezia 1510-1571), commediografo,
attore e poeta. Tra le sue opere
quattro Egloghe pastorali (1553), una raccolta
di Rime a sfondo burlesco e immaginifico,
una serie di Lettere destinate a personaggi di
fantasia o reali, sei commedie: Spagnolas
(1549), Saltuzza (1551), Pozione (1552, ripren-
185
de la trama della Mandragola di N. Machiavelli),
Fiorina (1552, ispirata al Ruzante),
Rhodiana (1553), Travaglia (composta nel
1545 e pubblicata nel 1556). Gli intrecci
delle commedie, complessi e sostenuti da
inganni, beffe, scene amorose ed equivoci,
manifestano influenze boccaccesche.
@Calogerà, Angelo (1669-1768), padre camaldolese
veneziano, bibliotecario nel Convento
dell’Isola di S. Michele e in seguito priore
a S. Giorgio Maggiore. Iniziò nel dicembre
1728 la Raccolta d’Opuscoli Scientifici e Filologici
con l’appoggio di Antonio Vallisneri,
medico e biologo, raccolta che continuò fino
al 1762, innescando lo sviluppo della divulgazione
scientifica a Venezia.
@Caloprini, o Coloprini, famiglia proveniente
da Costantinopoli dopo la VI crociata
(1229). Estinta.
@Calucci, Giuseppe, 16° presidente dell’Ateneo
Veneto (1869-1872).
@Calvesi, Maurizio (Roma 1927), storico dell’arte,
critico e saggista, fu il direttore della
Biennale d’Arte 1984.
@Calvetti, Alberto (1670-1710), pittore, morì
a Venezia e in quell’anno risultava iscritto
nella fraglia dei pittori veneziani.
@Calvi, Giovanni, uno dei 60 municipalisti
del 1797.
@Calvi, Pier Fortunato (1817-1855), ufficiale
dell’esercito austriaco, abbracciò le idee risorgimentali
e si dimise. Poi, nell’aprile del
1848, sbarcò a Venezia per partecipare alla
difesa della città: entrò nella milizia rivoluzionaria
con il grado di capitano, combattè
a Mestre, Brondolo e Treporti, meritandosi
la promozione a colonnello per meriti di
guerra. Caduta Venezia (24 agosto 1849)
fuggì in esilio. Nel 1853 tentò di provocare
un’insurrezione nel Cadore, ma venne catturato
dagli austriaci e condannato a morte.
Fu uno dei martiri di Belfiore, impiccato il 4
luglio 1855 sugli Spalti del Castello di Belfiore
a Trento. Era nato presso Noale (Briana),
dov’è ricordato da un monumento, altrove
da targhe e altorilievi. Una lapide è
murata in suo onore in Campo dei Gesuiti.
@Calzavara, Andrea, uno dei 60 municipalisti
del 1797.
@Camaldolesi, congregazione monastica
dell’ordine di san Benedetto, fondata a Camaldoli
(presso Arezzo) tra il 1024 e il 1025
da san Romualdo, monaco benedettino.
Quando i Camaldolesi giunsero a Venezia,
i vescovi di Torcello e di Olivolo/Castello
offrirono loro (1212), in memoria di san
Romualdo che era stato in laguna, l’Isola
di S. Michele e il priore vi mandò quattro
monaci per fondarvi un eremo. Fu un successo.
Il papa lo gratificò con il titolo di abbazia,
mentre altri eremiti provenienti da
Camaldoli s’insediarono nella vicina S.
Mattia di Murano. Nel 1514 i due eremi si
fusero in uno e fu così che nacque la celebre
congregazione dei cenobiti di S. Michele
di Murano.
@Cambellotto, stoffa di tessitura fortissima
in uso al principio del ‘700 poi sostituita
dalle stoffe di seta.
@Cambi, Giovanni Battista, detto il Bombarda,
scultore e stuccatore lombardo lavorò a
Palazzo Ducale.
@Cambigo, famiglia originaria di Roma nel
1304 [Bettinelli s.v. Cambigo].
@Cambisti, vedi Campsores.
@Camera degli Imprestiti, istituita nel 1171
(e durata fino al 1797) in occasione della
divisione di Venezia in sestieri «per poter
con sicurezza, e prestezza, riscuotere nella
città una generale imposta gravezza, onde
riparare speditamente l’Armata Veneta»,
che si trovava impegnata in duri combattimenti
nel Levante. L’archivio è andato per
la maggior parte perduto.
@Camera del Canevo, composta da tre patrizi
eletti dal M.C. per sovrintendere al
deposito dei cordami dell’Arsenale di Venezia.
I tre membri erano detti Ufficiali alla
Camera del Canevo e dal 1558 furono denominati
Visdomini o Vicepadroni.
186
@Camera del Tormento, o sala di tortura, situata
al secondo piano di Palazzo Ducale,
dove gli interrogatori venivano condotti in
presenza dei magistrati giudicanti. La sala
era direttamente collegata ai sovrastanti
Piombi [vedi].
@Camera dell’Armamento, composta da tre
patrizi che presiedevano all’armamento
delle navi e delle galee da guerra.
@Camera di Commercio di Venezia, nacque
dopo una lunga gestazione che si fa risalire
al 1713 quando per regolare la mercatura si
costituì un corpo formato da 24 membri,
scelti fra i più accreditati mercanti, allo scopo
di discutere sullo stato del commercio:
Francesco Morosini aveva presentato (1764)
una relazione, indicando il numero delle
persone (negozianti di Venezia, scelti a
maggioranza di voti in seno ai vari consorzi
formati tra esercenti di uno stesso commercio),
la durata delle cariche (3 anni), il
luogo delle adunanze (Fondaco della Farina
a Rialto). Nel 1768, però, il Senato manifestò
gravi dubbi sulla composizione e i
fini della Camera di Commercio per cui i decreti
di istituzione furono annullati. L’idea
venne ripresa durante la dominazione francese
(1806-1814) con il decreto del viceré
Eugenio che ne fissò organizzazione e poteri:
15 membri, di cui 9 dovevano risiedere a
Venezia e gli altri 6 divisi uno per capoluogo
nelle rimanenti 6 province venete. In
seguito, un nuovo decreto (27 giugno 1811)
istituì la Camera di Commercio Arti e Manifatture.
Poi, durante l’ultima dominazione
austriaca, fu promulgata (18 marzo 1850) la
legge per l’istituzione delle Camere di Commercio
ed Industria obbligatorie in tutto l’impero.
Ne furono costituite 60, di cui 8 nel
Triveneto, una a Venezia. Dopo l’annessione
all’Italia (1866), con legge 3 marzo 1869,
la Camera venne a chiamarsi Camera di Commercio
ed Arti. Il nome cambiò ancora: con la
legge 20 marzo 1910 si chiamò Camera di
Commercio e Industria della Provincia di Venezia.
La prima sede effettiva fu al pianoterra
del Palazzo Ducale, poi si utilizzò l’edificio
della Zecca (soppressa dal 1870) e qui rimase
fino al 1901, quando per far posto alla
Marciana si trasferì in Palazzo Trevisan
Cappello sul Rio de la Canonica, rimanendovi
fino al 1926, anno in cui trovò una
nuova sede in un palazzo costruito apposta
su progetto di Enrico Coen Cagli e Camillo
Puglisi-Allegra in Calle Larga XXII Marzo
(S. Marco) ai civici 2032-2034.
@Camerata, Francesco, ministro delle finanze
nel secondo Governo Provvisorio, varato
il 5 luglio 1848.
@Camerata, Giuseppe (Venezia ca 1688-
1726), pittore, allievo di Lazzarini [vedi].
@Camerino, Aldo (Venezia 1901-1966), scrittore
e critico letterario del Gazzettino per
oltre 20 anni.
@Camerino, Renzo, primo presidente (1959)
della Scuola Superiore di Disegno Industriale
[vedi].
@Camerino, Roberta di (Venezia 1920-2010),
creatrice del marchio Roberta di Camerino,
famoso in tutto il mondo. Nel 1956 vinse l’oscar
mondiale della moda. Il suo vero nome
era Giuliana Coen di Camerino, Roberta è la
figlia. Fiora Gandolfi ha scritto la sua biografia
in Distefano e Pietragnoli, vol. 6.
187
@Camerino, Ugo, architetto veneziano. Costruì
tra l’altro la prima sede della Stazione
passeggeri alla Marittima. Figlio di Giuliana,
vedi Roberta di Camerino.
@Camerlenghi, o Camerlenghi de Comun,
creati in numero di due il 7 novembre 1236,
poi portati a tre nel 1527, con funzioni di tesoreria
generale dello Stato. Erano i pubblici
cassieri dello Stato e sovrintendevano
alla riscossione e redistribuzione delle entrate.
Risiedevano a Rialto nel Palazzo dei
Camerlenghi e tenevano uffici nella Zecca
di S. Marco. Furono istituiti contestualmente
alla nascita del Commune Veneciarum per
garantire l’equa amministrazione economica
della Repubblica. Oltre ai camerlenghi de
comun c’erano anche i camerlenghi dei reggimenti
o delle province e il camerlengo del consiglio
dei X. In origine i Camerlenghi dipesero
dal doge e dal Minor Consiglio, a cui
rendevano conto mensilmente dello stato
della cassa, ma, nel 1471, vennero sottoposti
al Collegio dei Savi del Consiglio.
@Cameroni, Angelo (†Venezia 1867), scultore
neoclassico veneziano.
@Camilliani, Ordine dei Chierici Regolari Ministri
degli Infermi, fondato da san Camillo
de Lellis nel 1582 come Compagnia dei Servi
degli Infermi (poi elevata a Ordine nel 1591),
la cui vocazione è servire gli infermi con
umanità e professionalità. AVenezia si trovano
principalmente agli Alberoni, presso
l’Istituto Eliomarino S. Camillo e l’Istituto
Elioterapico Carlo Steeb.
@Camin (da), o da Camino, famiglia nobile
della Marca trevigiana ammessa ad honorem
in M.C. intorno al 1300. Si estinse con
Carlo nel 1421 [Bettinelli s.v. da Camin].
@Camin (da), Giuseppe, fu ministro del culto,
istruzione e beneficenza nel secondo
governo Manin varato all’inizio del 1849.
@Caminer, Domenico (1721-1795), tipografo,
editore, impresario teatrale e collaboratore
di alcune riviste tra cui la Nuova Gazzetta
Veneta. Fondò il mensile L’Europa Letteraria
(1769-73) in collaborazione con la
figlia Elisabetta e il mensile Il Giornale Enciclopedico
(1774-82) poi diretto dalla stessa
figlia con il titolo Il Nuovo Giornale Enciclopedico
stampato a Vicenza (1782-1797).
@Caminer, Elisabetta (Venezia 19 luglio
1751-1796), fondò con il padre Domenico il
mensile L’Europa Letteraria (1769-1773) e in
seguito gli subentrò (1777) nella direzione
del mensile Il Giornale Enciclopedico (1774-
1797) che fece diventare Il Nuovo Giornale
Enciclopedico (1782-1797). Lo stampò a Vicenza,
avendo come collaboratori prima il
naturalista Alberto Fortis e poi l’avvocato
vicentino Giovanni Scola. Elisabetta si era
già sposata nel 1769 (altri dicono 1771) con
il naturalista Antonio Turra e si era trasferita
a Vicenza dando vita ad un salotto letterario
frequentato tra gli altri da personaggi
come Monti, Pindemonte, Cesarotti e Parini.
Elisabetta morì il 7 giugno del 1796 a Villa
Fracanzani a Orgiano, presso Vicenza.
@Cammelli, specie di galleggianti a carena
totalmente piatta con cui si sollevavano le
navi per far superare bassi fondali. Se ne
ha notizia sin dal 1340.
@Campa, Cesare (Murano, Venezia 8 marzo
1943), politico: consigliere comunale, provinciale
e deputato.
@Campagna, Gerolamo (Verona ca 1550-Venezia
ca 1626), architetto e scultore, lavorò
molto a Venezia. Inizialmente seguace di J.
Sansovino si accostò poi ad A. Vittoria nella
ricerca di composizioni movimentate e
di imprevisti effetti di luce. Lavorò per
molte chiese veneziane e a Palazzo Ducale.
Realizzò tra l’altro l’altar maggiore della
Chiesa di S. Giorgio e quello della Chiesa di
S. Lorenzo, i monumenti a Dolfin (Chiesa di
S. Salvador) e a Grimani (Chiesa di S. Giuseppe
di Castello), la statua di santa Giustina
per l’ingresso dell’Arsenale.
@Campagna Lupia, Comune della Provincia
di Venezia. Si chiamava Campagna e in periodo
romano la zona era attraversata dalla
Via Popilia. Entrò nell’orbita veneziana al
tempo in cui la Repubblica conquistò il padovano
(1405) e ne seguì le sorti. Nel 1866
mutò il nome in Campagna Lupia (da lupus,
veneziano lovo) per testimoniare la propria
lontana origine. Conta circa 6.900 abitanti.
@Campagnola, Domenico (Venezia ca 1500-
Padova 1564), pittore e incisore di origini
nordiche, adottato in giovane età da Giulio
Campagnola [vedi].
@Campagnola, Giulio (Padova 1482-Venezia
ca 1515), pittore e incisore, lavorò a Venezia
188
dal 1507. Fu seguace di Giorgione, padre
adottivo e maestro di D. Campagnola [vedi].
@Campagnolo, Umberto, filosofo, fondò nel
1950 a Venezia la Sec (Società Europea di
Cultura): «organo della funzione sociale della
cultura. Funzione essenzialmente di pace
e di libertà, indissolubilmente legate, perché
assolutamente interdipendenti».
@Campalto, paese situato sulla strada che da
Venezia porta all’Aeroporto Marco Polo, in
direzione Trieste. È inserito nel contesto della
Municipalità di Favaro Veneto.
@Campalto, isolotto di 0,4 ettari (da non
confondere con l’omonima Campalto di
terraferma), già usato come forte (con due
polveriere e due bunker in cemento armato
al servizio di una postazione contraerea
durante la seconda guerra mondiale). Ceduta
dal demanio al Comune nel 1964 per
essere adibito a discarica di rifiuti solidi, fu
marginato e spianato sul finire del Novecento.
L’isolotto è inserito nel progettato
Parco di S. Giuliano inaugurato in parte
all’inizio del 21° secolo.
@Campana, isolotto di quasi mezzo ettaro di
proprietà privata, detto anche Batteria Podo
Campana perché durante la seconda guerra
mondiale fece parte di una linea difensiva
assieme ad altre batterie come Buel del Lovo
o Batteria San Marco, Campalto, Carbonera,
Fisolo, ex Poveglia, Trezze, Tessera.
@Campanato, Pietro Giovanni o Pietro
Zuanne dalle Campane (Venezia 1462-18
ottobre 1542), fuse il monumento al cardinale
Zeno per la Cappella Zen nella Chiesa di
S. Marco.
@Campanile di S. Marco, la grande voce della
città, el paron de casa che regolava la vita
dei cittadini attraverso il suono delle sue
cinque campane. All’inizio era una torre
con funzione di faro e/o difesa del Castello
Ducale, avviata a costruzione nell’anno 888
con materiali portati da Aquileia, recanti le
sigle imperiali. In seguito si decise di realizzare
la torre campanaria (910) e le fondamenta
furono rifatte e completate il 1° giugno
912, poi non si è certi di nulla.
Per le fondazioni fu necessario scavare per
un’area di poco più di 225 mq e ad una
profondità di circa 5 m sotto il comune marino,
predisponendo non una foresta di
pali di quercia come si crede, ma una palificazione
con pali di ontano da 26 cm di
diametro e di modesta lunghezza variabile
da 1,5 a 2,5 m [l’ontano è un albero che cresce
lungo i corsi d’acqua e dunque ama le
zone umide], avendo i tecnici individuato
a quella quota uno strato di caranto, o argilla
blu alluvionale, ritenuto, per consistenza
e qualità, atto a sopportare l’enorme peso
della costruzione; quindi non grosse palificazioni
portanti, ma semplice costipamento
del suolo, che qui è detto morso perché
si presenta come il terreno più resistente
in confronto alle località circostanti.
Sopra le teste dei pali un duplice palancolato
di rovere di 12+12 cm e sopra il palancolato
un parallelepipedo in pietra d’Istria
di 12 m circa di lato, alto circa 5 m.
Sotto il dogado di Pietro Partecipazio (939-
942), finito il lavoro delle fondazioni, si poté
cominciare a «tirar su la muraglia». In
seguito durante il dogado di Domenico
Selvo (1070-1084), la torre, dopo infinite
soste e riprese, fu alzata fino a 35 m e quindi
portata fino a 60 m nel 1152 sotto il doge
Domenico Morosini (1148-1156), per essere
completata sotto il dogado di Vitale Michiel
II (1156-1172), quando due «artefici»,
Niccolò Barattieri e Bartolomeo Malfatti,
costruirono la cella campanaria. Sopra la
cella fu costruita in seguito una cuspide in
189
legno rivestita di rame dorato. Si sa poi di
qualche intervento di abbellimento e/o di
rifacimento, che la cima era di legno, che
più di una volta prese fuoco, che infine fu
fatta di pietra, che il Campanile era stato
più e più volte colpito da fulmini: notevoli
quello del 7 giugno 1388 [per le riparazioni
si usava anche del ferro ... e i fulmini andavano
a colpire sempre o quasi sempre la
stessa parte] e quello dell’11 agosto 1489
che distrusse la piramide per circa 5 m
d’altezza (completamente restaurata da
Mastro Buono nel 1510) e fece cadere le
campane sul soler della cella. Per preservare
il Campanile dai fulmini il 18 maggio
1776 venne dotato di un parafulmine, il
primo a essere collocato a Venezia. L’incendio
del 1403 fu causato dall’illuminazione
straordinaria con fanali che si fece sul Campanile
alla notizia della vittoria di Carlo
Zeno (7 ottobre) sui genovesi nelle acque
di Cipro. Fu danneggiato anche da un terremoto
prima di essere completato nella
forma definitiva con l’innalzamento sulla
cima (1513) dell’Angelo dorato [più volte restaurato
assieme alla cupola] che segna la
direzione dei venti.
Il Campanile di S. Marco assieme al Tesoro di
S. Marco, alle Sale d’armi del Consiglio dei X
e all’Arsenale, era uno dei luoghi di prammatica
visitati dagli illustri ospiti della Repubblica.
Talvolta, per prudenza, si evitava
di portarvi l’ospite di turno e la cosa si
ripeteva con l’Arsenale, per il quale la Repubblica
aveva una gelosia specialissima.
La visita al Campanile, a cui si accedeva
per 32 rampe, non solo a piedi, ma anche
a cavallo [come fece Bonaparte (1807), e
come fecero tre diversi generali austriaci
Wimpffen, Montecuccoli e Portales il 17
febbraio 1856], era considerata la più interessante
da parte di ospiti-spioni, che però
venivano condotti lassù nel periodo dell’alta
marea che, coprendo i bassi fondali,
non poteva dare un’idea dei canali d’accesso
alla città. Il Campanile era infatti
usato spesso dai veneziani come osservatorio.
Da lassù Galileo Galilei fece provare
ad una commissione di patrizi il suo cannocchiale
prima di presentarlo ufficialmente
al doge.
190
La mattina del 14 luglio 1902, alle ore 9 e
52, il Campanile crollava su se stesso distruggendo
la Loggetta del Sansovino e
danneggiando l’angolo della Biblioteca
Marciana. La Basilica rimaneva illesa. Si
decise subito la costruzione com’era e dov’era.
Il 14 ottobre 1905 si completavano le
nuove fondazioni, il 1° aprile 1906 il sindaco
Filippo Grimani posava il primo mattone,
benedetto dal patriarca Sarto (poi papa
Pio X), e il 30 agosto 1911 si finiva la cella
campanaria. La mattina del 25 aprile 1912
alla presenza del re d’Italia si inaugurava il
nuovo Campanile (alto 100,06 metri) benedetto
dal patriarca Aristide Cavallari. Sul
fronte della ricostruzione caddero diverse
teste di poco affidabili ingegneri. Molti di
questi avrebbero pagato duramente sotto
la Repubblica; basti pensare a Sansovino
che quando precipitò la volta della Libreria
in costruzione ... fu arrestato e ce ne volle
per convincere il governo a liberarlo e reintegrarlo,
previo pagamento dei danni, naturalmente.
In ogni caso, dopo il balletto
dei nomi, il Comune deliberò di formare
una commissione ad hoc.
Nel crollo del 1902 solo uno dei cinque
bronzi del Campanile rimase intatto. Gli
altri quattro furono rifatti e donati da papa
Pio XI, già patriarca di Venezia. I bronzi del
Campanile hanno tutti una loro storia.
La Marangona (o Carpentiera), ovvero la
campana maggiore, l’unica che si salvò nel
crollo, regolava con i suoi rintocchi l’inizio
e la fine dei lavori delle maestranze delle
varie arti (falegnami, calafati e carpentieri).
Inoltre, essa dava il primo avviso delle riunioni
del M.C., quindi seguivano i rintocchi
della Trottiera, così chiamata perché sentendone
il suono i patrizi dovevano affrettarsi
a raggiungere il Palazzo Ducale, mettendo
al trotto le loro cavalcature.
Le altre campane erano la Nona (o Mezzana),
che batteva il mezzodì, ma poi anche la fine
della pausa e la ripresa del lavoro, la Mezza
Terza, che suonava all’apparir dell’alba, ma
si chiamava anche Pregàdi perché annunciava
pure le riunioni del Senato; la più piccola
era quella che dava il segnale delle esecuzioni
capitali, suonava a martello e per questo
veniva chiamata Maleficio (o Renghiera,
perché un magistrato faceva un’arringa
d’ufficio a difesa del condannato prima di
eseguire la sentenza).
Per il suono delle sue campane, il Campanile
veniva anche chiamato lo svegiaruol del
mondo. C’erano comunque tanti segnali
campanari che riguardavano la vita tutta
della città ‘minuto per minuto’. Per esempio
la Rialtina, che suonava alla terza ora di notte
[3 ore dopo il tramonto del sole], dal campanile
della Chiesa di S. Giovanni Elemosinario
di Rialto e dava il segno di spegnere i
fuochi nelle botteghe e chiudere per la notte,
ma i rivenditori di prodotti alimentari e
alcune osterie avevano licenza di restare
sempre aperti, anche dopo la mezzanotte.
Il Campanile ricorda molte storie di suicidi.
Circa un centinaio di delusi dalla vita vi
hanno trovato la morte fino al crollo nel
1902. Il primo a porre fine alla sua vita in
questo modo fu Natale Veneziano, ufficiale
dei Signori di Notte che per debiti la mattina
del 7 luglio 1540 si lanciò ... Ricostruito
nel 1912, il Campanile è stato dotato di una
rete di 4 m di altezza per prevenire altre
morti e la cosa riuscì fino al 20 maggio
1984 quando una giovane ventinovenne
colombiana sceglieva di morire a Venezia
gettandosi da lassù. Dopo di lei fu un giovane
ballerino argentino di 39 anni (F.A.
Hojman) che sceglieva di togliersi la vita
gettandosi nel vuoto a volo d’angelo il 15
settembre 2003, tre rintocchi dopo mezzogiorno.
Alcuni resti del Campanile si possono vedere
ai Giardinetti Reali, dove formano
una specie di scoglio roccioso e in un risguardo
di pietra è incisa la data dell’infausto
evento. Il materiale inservibile, che
era stato sepolto in mare, venne individuato
nel 2005 da Andrea Falconi [vedi].
@Campano, Matteo, vedi Capua, Matteo da.
@Campanon di Candia, trasportato a Venezia
dopo la caduta dell’Isola di Creta nelle
mani dei turchi (1669). Il 19 maggio 1678
suonò per la prima volta in occasione della
Festa de la Sensa dal Campanile di S. Marco.
I suoi rintocchi non furono però di gioia,
ma di rimpianto per l’isola perduta. Non
suonò più, finché il 25 aprile 1722 non cadde,
restando però intatto.
191
@Campatico, o campaticum, imposta diretta
fondiaria sui terreni, riscossa regolarmente
a partire dal 1501, soprattutto per la terraferma.
Vedi Entrate ordinarie e straordinarie.
@Campazzo, campaccio, spregiativo di Campo
[vedi], molto probabilmente perché non
era lastricato o non era del tutto lastricato
e a fianco dei camminamenti crescevano
ancora erba ed erbacce.
@Campiello, piccolo campo.
@Campiello, vedi Premio Campiello.
@Campigo, frazione di Castelfranco Veneto
in provincia di Treviso. Il territorio è ricco
di risorgive; tra i vari corsi d’acqua che nascono
nella zona, c’è lo Zero [vedi].
@Campigotto, Luca (Venezia 1962), fotografo
con studio a Milano, noto soprattutto
per i suoi notturni veneziani.
@Camplani, Enrico, vedi Tapiro.
@Camploy, Giuseppe, ricco commerciante
veronese, si trasferì a Venezia aprendo un
negozio di strumenti musicali in Campo S.
Paternian (poi Campo Manin). Acquistò il
Teatro San Samuele nel 1852, lo fece restaurare
e lo aprì, ripristinando la doppia stagione
buffa e musicale. All’inizio fu un
successo, poi venne ridimensionato dalla
crisi economica della città. Nel 1859, così
come fece La Fenice, chiuse il teatro per la
protesta che montava contro gli austriaci
in città. Lo riaprì nel 1866 e dopo la sua
morte (febbraio 1889) fu venduto al Comune
che lo trasformò in edificio scolastico.
@Campo, equivale a piazza e in genere, ma
non sempre, indica gli ampi spiazzi di terreno
che si stendono davanti alle chiese. Si
usa questa espressione perché in origine tali
aree erano spazi erbosi usati per pasturare
i cavalli e il gregge minuto. L’unico campo
erboso rimasto è quello di S. Pietro di
Castello. In quanto ai nomi dei campi, essi
assumevano il nome del patrono della chiesa
che su di essi si affacciava, ma non sono
rari i casi di denominazione di stampo profano
come per esempio Campo dei Mori che
si fa risalire alle statue di tre fratelli mori
(Rioba, Sandi e Afani) del 13° secolo. I campi
maggiori di Venezia sono S. Stefano, S.M.
Formosa, S. Giovanni e Paolo, S. Margherita, S.
Polo. Per l’elenco completo vedi Stradario
alle pagine 1156-1166.
@Campoformido, Trattato di (o Campoformio),
firmato il 17 ottobre 1797 a Campoformido,
piccolo paese del Friuli alle porte
di Udine da Napoleone Bonaparte per la
Francia e dal conte Louis de Cobentzel per
l’Austria. Esso fu il seguito naturale e la
conferma dei preliminari di Leoben (18 aprile
1797). Conseguenza di questo trattato fu
la fine della Repubblica: Venezia veniva ceduta,
insieme all’Istria e alla Dalmazia, all’Austria,
che in cambio riconosceva la Repubblica
cisalpina (il Bergamasco, il Bresciano,
il Cremasco, la città-fortezza di Mantova,
il Mantovano, il Milanese, Peschiera,
la parte degli stati già veneziani, il Modenese,
il principato di Massa e Carrara, e le
tre legazioni di Bologna, Ferrara e Romagna).
Alla Francia andava tutto ciò che restava
dello Stato da mar della Repubblica:
Corfù, Zante, Cefalonia ... Gli accordi di
Campoformido furono confermati quattro
anni dopo dal trattato di Lunéville.
@Campolo, o Campo Collo, o ancora Capoinello,
famiglia presente in M.C. prima della
Serrata (1297). Si estinse nel 1382 [Bettinelli
s.v. Campo Collo].
@Campolo, legno di forma incerta per la navigazione
interna, costruito sin dal 421 negli
squeri di Rivoalto. Il nome deriva dal
greco kampos (mostro marino).
@Camponogara, centro della Provincia di Venezia,
il cui nome deriva dai termini latini
campus e nux (campo e noce), venetizzato
poi in Camponogara, a testimonianza delle
antiche coltivazioni diffuse nella zona.
@Camposampiero, Comune nel territorio di
Padova, già importante stazione romana
sulla via Aurelia, poi assegnata in feudo
dall’imperatore Enrico II al cavaliere Tisone,
vassallo dei patriarchi di Aquileia, che
vi fondò un castello attorno al quale crebbe
il borgo che prese il nome dalla famiglia
dei Camposampiero da lui discendente. Il
192
paese, conquistato e saccheggiato dagli
Scaligeri nel 1320 e dai Carraresi nel 1327,
passò infine a Venezia per infeudazione
del vescovo di Ceneda (1337), ma venne
per breve tempo assegnato ai Carraresi per
poi ritornare definitivamente a Venezia
(1405) di cui seguì le sorti.
@Campostrini, Sorelle Minime della Carità di
Maria Addolorata, la cui fondatrice era originaria
di Verona e si chiamava Campostrini.
Si trovano al Lido di Venezia.
@Campsores, o cambisti, istituiti nel 1157, si
erano trasformati in Banchi de scripta (24
settembre 1318) per la regolazione dei debiti
non per contanti, ma per scripturae.
Erano una trentina e tutti controllati dal
patriziato. Ogni mattina questi prestatori
di denaro montavano il loro banco nel Sotoportego
del Banco (poi Sotoportego del
Bancogiro), in Campo San Giacomo a Rialto,
si sedevano, aprivano i loro libri ed effettuavano
le scritture di giro. La loro esistenza
fu sempre travagliata da brogli e
fallimenti: i più rovinosi erano stati quelli
dei patrizi Garzoni nel 1428, di Lippomano
nel 1499, di Girolamo Priuli nel 1513 al
punto che la Repubblica decise di sostituirsi
ai privati istituendo il Banco della Piazza.
@Canabri, famiglia originaria di Capua, ebbe
antichi tribuni e si estinse con Renier o Paolo
nel 1312 [Bettinelli s.v. da Canabri].
@Canal, o da Canal, antica famiglia i cui membri
vennero parte da Altino e parte da Ravenna.
Presente in M.C. prima della Serrata
(1297) e appartenente alle case nuove. Presente
in M.C. anche nel 1797. Esiste. Ebbe
capitani generali (Nicolò e Cristoforo), molti
personaggi illustri e 4 procuratori:
@Canal, Agostino (Venezia 29 dicembre
1557-Zara 28 settembre 1612), o Da Canal,
provveditore generale della cavalleria a
Candia, provveditore e capitano a Corfù,
capo della flotta e infine provveditore generale
in Dalmazia e Albania, combattè i
corsari barbareschi.
@Canal, Antonio, figlio di Girolamo, straordinario
uomo d’azione: combattè i corsari
barbareschi. Fu capitano del Golfo e provveditore
della flotta. Si distinse nella battaglia
di Lepanto (1571). Morì a Corfù dove
possedeva alcuni beni donati dalla Repubblica
per onorare la memoria del padre.
@Canal, Antonio, vedi Canaletto.
@Canal, Bernardo (1664-1744), scenografo e
vedutista, padre del Canaletto [vedi].
@Canal, Bernardo (Venezia 4 agosto 1824-
Belfiore 1852), uno dei due martiri veneziani
di Belfiore (7 dicembre 1852). L’altro fu
Giovanni Zambelli [vedi]. Allo scoppio della
rivoluzione veneziana fondò un giornale
per l’educazione del popolo e fu commissario
per la polizia veneta. Arrestato dagli
austriaci venne tradotto a Mantova (18 agosto
1848) e condannato a morte con l’accusa
di essere un rivoluzionario. A lui fu intitolata
una scuola elementare a S. Polo.
@Canal, Cristoforo (settembre 1510-giugno
1563), fu ammesso in M.C. nel settembre
193
del 1528. Coltivò l’amicizia con gli umanisti
Ludovico Dolce e Pietro Aretino. Nel
gennaio del 1545 ebbe la carica di governatore
dei condannati e fece introdurre un
nuovo sistema di reclutamento dei rematori
nella flotta, mediante l’impiego di forzati
in luogo degli uomini liberi, popolarmente
chiamati bonavoglia. Fu così il primo veneziano
a guidare un galea alla cui voga c’erano
solo uomini condannati al carcere. Fu
provveditore della flotta e combattè i corsari
in decine e decine di azioni. Nell’ultima
fu ferito mortalmente a un piede e ad una
coscia da due frecce; rientrò a Corfù alla
testa della squadra e morì sette giorni dopo.
Fu sepolto nella cattedrale cattolica. Era
un patrizio povero e non si arricchì con la
guerra. La Repubblica per esprimergli la
sua gratitudine assegnò un vitalizio al figlio
Girolamo e una dote alle sue 2 figlie.
Scrisse intorno al 1540 un celebre trattato di
arte militare marittima intitolato Della milizia
marittima (ristampato nel 1930).
@Canal, Daniele, abate, con Anna Maria Marovich
acquisì le rovine del complesso dei
Servi, soppresso tra il 1806 e il 1810, e vi
fondò il pio Istituto Canal-Marovich (1859).
@Canal, Fabio (Venezia 1703-1767), pittore,
padre di Giambattista [vedi].
@Canal, Gabrio, comandò una galea nella
battaglia di Lepanto (1571).
@Canal, Giambattista (Venezia 10 settembre
1745-5 dicembre 1825), pittore, noto come
abilissimo frescante, detto anche l’ultimo dei
fa presto per l’incredibile velocità di esecuzione.
Allievo del padre Fabio [vedi], studiò
poi all’ABA, dove insegnò dal 1783 al
1807. Realizzò numerosissime opere per
chiese e palazzi veneti.
@Canal, Giovanni Antonio, vedi Canaletto.
@Canal, Girolamo o Gerolamo (Venezia
1483-Zante 1535), uomo d’azione energico
e risoluto, padre di Antonio, zio di Cristoforo,
ebbe il privilegio di comandare la
Quinquereme Faustina [vedi]. Fu provveditore
generale della Dalmazia e combattè i
corsari. Il 1° novembre 1533 scortò con 12
galee alcune navi mercantili destinate al
viaggio di Alessandria. Nelle acque di Candia
s’imbattè al tramonto in 13 galee del
famoso corsaro barbaresco Moro di Alessandria
(che pretendeva di essere il padrone
della città egiziana), spesso assoldato
dal sultano Solimano per le sue guerre contro
i cristiani. Il corsaro finse di credere che
le galee battessero abusivamente la bandiera
di S. Marco e le assalì. Lo stesso fece Girolamo,
che finse a sua volta di non riconoscere
gli stendardi turcheschi del Moro e
quindi non esitò ad investire con grande
violenza la flottiglia avversaria. Dopo una
accanita lotta, conquistò la capitana nemica
e 4 galee turche, altre due vennero affondate,
le rimanenti disperse. Durante le
operazioni restarono uccisi 300 giannizzeri
e mille uomini delle ciurme; altri mille ottomani
furono ridotti in schiavitù. Il Moro
venne catturato e morì per le ferite riportate
nello scontro. La notizia della vittoria suscitò
grande entusiasmo a Venezia. Girolamo
morì per malattia a Zante mentre era
ancora al comando della flotta. Per onorare
la sua memoria la Repubblica donò a
ciascun figlio un feudo nell’Isola di Corfù.
Nel 1550 il figlio Antonio portò a Venezia
le spoglie del padre che vennero inumate
nella Chiesa di S. Giovanni e Paolo (Castello),
navata destra, vicino al monumento eretto
alla memoria del doge Pietro Mocenigo.
@Canal, Guido (†1314), nominato ambasciatore
presso il sultano d’Egitto (3 giugno
1302) per stipulare accordi commerciali.
Duca di Candia nel 1303 e nel 1307, attivo
nell’impedire l’esecuzione della Congiura
Querini-Tiepolo [vedi] nel 1310 e per questo
eletto procuratore di S. Marco de supra (29
aprile 1313).
@Canal, Martino, cronista, scrisse in francese
tra il 1267 e il 1275 Cronique des Veniciens.
Egli, riprendendo la leggenda dell’anonimo
Chronicon Altinate, racconta che i troiani
approdarono a Olivolo/Castello e qui
posero il primo insediamento in terra veneta,
per cui Venezia è più antica di Aquileia,
di Padova, e della stessa Roma, la cui
fondazione risale soltanto al 753 avanti
Cristo.
@Canal, Nicolò (Venezia 1415-Portogruaro
12 maggio 1483), si laureò a Padova ed
ebbe molti incarichi diplomatici e amministrativi.
Sfortunatamente la Repubblica
pensò di nominarlo comandante della flot-
194
ta (1469) e lui, più adatto a leger libri che a
governar le cose da mar, come scrisse Marin
Sanudo, fu giudicato responsabile della caduta
di Negroponte (1470). Gli si rimproverò
di non aver aderito alle richieste dei
difensori che lo supplicavano di penetrare
nel canale e distruggere il ponte che univa
l’isola con la terraferma, perché attraverso
di esso passavano i rifornimenti per l’esercito
nemico. Al suo posto fu inviato Pietro
Mocenigo. Quando Nicolò rientrò a Venezia
fu processato per imperizia, bandito
dalla città in perpetuo e condannato al confino
a vita a Portogruaro, dove morì.
@Canal, Paolo, capo artigliere, autorizzato
dalla Repubblica (31 ottobre 1505) a fondare,
presso la ristrutturata Chiesa di S.M. Formosa
[vedi] una scuola di bombardieri, ovvero
la Scuola di Santa Barbara per insegnarvi
l’arte del tiro a 25 carpentieri dell’Arsenale,
a 25 carpentieri privati, a 25 scalpellini,
a 25 muratori e a 25 fabbri. La scuola
aveva la sua sede nella canonica della chiesa,
mentre nella chiesa vera e propria un
altare a loro riservato venne adornato da un
dipinto di Palma il Vecchio con l’immagine
di santa Barbara, la loro protettrice.
@Canal Grande, antico ramo del fiume Brenta
che i padovani navigavano per giungere
a Malamocco, dove tenevano i loro fondachi.
In origine ogni tratto del canale aveva
un suo nome preciso. Intorno al Mille lo si
chiamava Rivo Businiacus, in seguito Rivoaltus
(Rivoalto) e infine Canal Grande. Esso,
detto popolarmente Canalazzo, rappresenta
la via d’acqua principale che si snoda nella
sua caratteristica forma a S rovesciata per
una lunghezza di 3.247 metri, una larghezza
media di 62 metri e una profondità media
di 5 metri. Divide il centro storico in
due parti: sulla riva sinistra i sestieri di
Cannaregio e S. Marco, sulla riva destra S.
Croce, S. Polo, Dorsoduro. Il sestiere di Castello
non prospetta sul Canal Grande.
Senza considerare il periferico e moderno
ponte automobilistico, adiacente a quello
ferroviario, il Canal Grande è attraversato
da quattro ponti. Il quarto fu messo in opera
tra il luglio e l’agosto del 2007, si chiama
Ponte della Costituzione [vedi] e collega il sestiere
di S. Croce a quello di Cannaregio.
Gli altri tre ponti storici sono: il Ponte di
Rialto [vedi], che collega il sestiere di S.
Marco a quello di S. Polo; il Ponte dei Scalzi
[vedi], che collega Cannaregio e Santa Croce;
il Ponte dell’Accademia [vedi], che collega
S. Marco a Dorsoduro.
Il Canal Grande si può attraversare anche
coi traghetti, servizi pubblici a pagamento
effettuati da gondole condotte ognuna da
due gondolieri. Un tempo molto numerosi,
si sono ridotti a 8 postazioni: Ferrovia-Fondamenta
San Simon Piccolo; San Marcuola-Salizada
del Fontego; Santa Sofia-Mercato
di Rialto; Riva del Carbon-Riva del
Vin; Calle del Traghetto (Santo Stefano)-
San Tomà; San Samuele-Calle del Traghetto
(Campo San Barnaba); Santa Maria
del Giglio-Calle del Traghetto (Salute);
Calle Vallaresso-Salute.
195
Ai due lati del Canal Grande sorgono maestosi
edifici, se ne contano circa 170, eretti
a partire dal 12° sec. da quelle famiglie che
volevano esaltare la propria ricchezza. Vedi
Palazzi.
@Canal Orfano, o Canal dell’Orfano, è quel
canale della laguna di Venezia che si snoda
dalle acque antistanti Malamocco e costeggia
le isole di Poveglia, S. Spirito, S. Clemente
e S. Servolo. Il tratto tra Malamoco e
S. Clemente è noto anche come Canale di
S. Spirito. Nel Canal Orfano si svolse la
battaglia finale contro il re Pipino: i veneziani
distrussero completamente la sua
flotta e massacrarono i nemici (810). Da qui
il nome, che rimanda in ogni caso ad un’altra
tradizione, al fatto che in un tratto di
questo canale gli Inquisitori di Stato facevano
eseguire le esecuzioni capitali più segrete
per annegamento notturno.
@Canal Salso, realizzato artificialmente tra il
1355 e il 1360, rappresenta un vero e proprio
cordone ombelicale con la terraferma di Mestre
voluto dal doge Giovanni Gradenigo
(1355-1356) e conosciuto infatti come Fossa
Gradeniga. Il canale venne interrato nel tratto
iniziale di Mestre alla fine del Novecento.
@Canalazzo, o Canalasso, nome popolare del
Canal Grande.
@Canale, alveo naturale della laguna, di fatto
una via d’acqua importante (Canal Grande,
Canale della Giudecca, Canale di Cannaregio).
Una via minore è invece detta Rio.
@Canale, Girolamo, comandò una galea nella
battaglia di Lepanto (1571).
@Canale dei Marrani, scorre dal canale del
Lido verso Murano, frammezzo alle altre
isole di S. Andrea, della Certosa e di S. Pietro
di Castello, dove un tempo si annegavano
i traditori, i ribelli di Stato, gli uomini
senza fede o quei loschi che si macchiavano
di orrendi delitti e che a Venezia venivano
chiamati marrani.
@Canale dei Petroli, scavato in linea retta a
partire dal 1965 dalla Bocca di Porto di
Malamocco fino al Porto di S. Leonardo a
Marghera, terminale petrolifero, venne
inaugurato nel 1969. È corredato di un sentiero
luminoso per facilitare l’ingresso delle
navi anche nelle ore notturne o in periodi
di scarsa visibilità. Concepito per esigenze
commerciali, ma anche per dirottare
il traffico petrolifero dal Bacino di S. Marco,
venne subito indiziato come possibile
concausa dell’aumentato numero di acque
alte: se ne contesta la profondità (10 metri)
e il tracciato rettilineo che «accelererebbero
la propagazione della marea e favorirebbero
maree più alte in Centro storico».
@Canale di Santo Spirito, iniziato nel 1547
venne completato nel 1727 per collegare
l’Arsenale con il Porto di Malamocco.
@Canale Vittorio Emanuele III, va dal bacino
della Marittima a Marghera. L’escavo,
iniziato nel 1919 ai fini dello sviluppo del
porto industriale, fu completato nel 1925
assieme all’approfondimento del Canale
della Giudecca. Esso venne in seguito via
via dismesso a partire dal 1966, perché il
traffico delle petroliere e delle navi da carico
fu dirottato sul Canale dei Petroli [vedi].
@Canaletto, Giovanni Antonio Canal (Venezia
17 ottobre 1697-19 aprile 1768), detto il
Canaletto, il più celebre pittor de vedute. Era
figlio d’arte, suo padre Bernardo era pittore
e scenografo teatrale e così il fratello maggiore,
Cristoforo. Assiduo frequentatore di
Piazza S. Marco, il giovane Canaletto cerca
di carpirne tutti gli aspetti prospettici prima
di spingersi in giro per il resto della città. Sul
posto, procede a rilevamenti topografici avvalendosi
anche dell’ausilio della camera
oscura, schizza particolari e insiemi per ricomporli,
in seguito, nella sua bottega, premunendosi
di annotare, in margine o sul
retro, la distinzione tra veduta presa dal luogo
e veduta ideata. Il procedimento è di palese
scientificità, prezioso per la conservazione
della memoria storica, e metodologico nella
196
stessa elaborazione del colore, frazionato in
minime macchie impegnate a punteggiare
di luce i piani pittorici. Si avvalse di numerosi
collaboratori per far fronte alla pressante
domanda del mercato, a incominciare dal
padre, Bernardo Canal (1664-1744), che abbandonò
il mestiere di pittor de theatro, ossia
di scenografo, per dedicarsi al più remunerativo
Vedutismo; continuando con Michele
Marieschi (1710-1743), che, assorbita la lezione,
la esasperò, allargando a dismisura il
campo visivo, con effetti prospettici che, oggi,
si chiamerebbero grandangolari; per finire
con il nipote Bernardo Bellotto (1720-
1780), che, finito l’apprendistato, lascia la
bottega dello zio per una serie di viaggi in
Italia prima di trasferirsi, definitivamente,
nell’Europa settentrionale [Cfr. Rombolotto
41-42]. In Calle de la Malvasia 5485 (Castello)
una targa, murata nel secondo centenario
della morte lo ricorda così:
@Canali lagunari, alvei sommersi con andamento
sinuoso che mettono foce alle Bocche
di Porto e consentono le oscillazioni di
marea oltre alla navigazione.
@Cancanico, famiglia proveniente dalla Romània
e i suoi membri «fin dal 831 furono
del Consiglio. Si estinse in Pantaleone [...]
nel 1303, altri in Marco» [Bettinelli s.v. Cancanico].
@Cancelleria, Scuola di, organizzata in via definitiva
nel 1443. Fu considerata la scuola
più importante della Repubblica. L’ammissione
fu inizialmente riservata soltanto a 12
ragazzi figli di cittadini [vedi] i quali venivano
pagati per imparare le humanae litterae,
cioè quelle discipline richieste nell’ufficio di
Cancelleria, ovvero saper leggere e scrivere
greco e latino, elementi di diritto e legislazione
veneziana, classificazione delle carte
e dei fondi d’archivio. Si prevedeva che dopo
una serie di esami gli allievi potessero
diventare segretari dei Consigli o archivisti
della Repubblica, mentre gli studenti migliori
potevano essere destinati ad accompagnare
gli ambasciatori o i provveditori
destinati in Levante [Cfr. Thiriet 89].
@Cancelleria Ducale, sorta intorno al 1266
custodiva gli atti del M.C., del Senato e
della Repubblica in generale. Nel 1402 fu
divisa in 3 sezioni: Cancelleria Ducale, Cancelleria
Secreta, Cancelleria Inferiore. La prima
conservava gli atti riguardanti l’amministrazione
generale ordinaria e la legislazione,
la seconda gli atti di carattere riservato,
la terza (così detta perché collocata al
primo piano di Palazzo Ducale, ovvero al
piano inferiore rispetto alle altre due) custodiva
gli atti speciali della giurisdizione
personale del doge, quelli sul Palazzo Ducale,
sulla Cappella Ducale e, dal 1316, gli
atti notarili. Importante membro della Cancelleria
era il Segretario alle Voci (così detto
per via delle cariche da eleggersi che erano
stridate, cioè proclamate nei consigli), il
quale aveva in cura sia il registro delle elezioni
da farsi in M.C. e in Senato, sia il registro
delle scadenze delle cariche. A capo
della Cancelleria c’era il Cancellier grando
[vedi]. A partire dal 1462 la Cancelleria
Ducale e la Cancelleria Segreta vennero
poste sotto la sorveglianza del Consiglio
dei X, mentre dal 1601 alla sovrintendenza
della Cancelleria Segreta fu assegnato un
senatore, in sottordine del quale passò dunque
il Cancellier grando. Pertanto diventarono
estranei all’amministrazione del Cancellier
grando gli archivi del Consiglio dei
X, del Supremo Tribunale della Quarantia
e gli atti conservati presso le singole magistrature.
197
@Cancelleria Inferiore, «Scrittorio ed archivio
particolare dei dogi, diretto da due cancellieri
della Cancelleria Ducale, detti inferiori,
nel quale si custodivano (come adesso
negli Archivi di Stato) gli atti della giurisdizione
speciale del doge, dei suoi giuspatronati,
delle sue rendite ecc., e le seconde
cedule, o secondi originali dei testamenti,
questi ora conservati nella Sezione Notarile
dell’Archivio suddetto» [Cecchetti 17].
@Cancelleria Secreta, «Ufficio diretto da un
deputato, dal quale dipendevano segretarî,
rubricatori, repertori (ricercatori) ecc., e dove
si custodiva quel complesso di atti riservati:
la corrispondenza diplomatica, le lettere dei
principi al Gabinetto della Repubblica ed
altri documenti preziosi, i quali al presente
ne formano l’archivio» [Cecchetti 17].
@Cancellier Grando, o Cancellier Grande, o
Gran Cancelliere. Non si sa quando questa
figura venne istituita dal M.C., ma il primo
cancellier grando ricordato dagli storici fu
eletto il 15 luglio 1268, si dice quasi come
compenso a una tassa sulle granaglie che
aveva provocato tumulti e rivolte tra cittadini
e popolo. Eletto a vita dal M.C., godeva
degli stessi trattamenti riservati ai patrizi,
ma non aveva il diritto di voto. Rappresentava
il popolo. Era una figura del popolo,
la massima carica riservata all’ordine
dei cittadini originari, una sorta di controfigura
dogale, che funzionava da orecchio del
popolo, considerato che l’Arengo non esisteva
più. Era secondo soltanto al doge, ai
suoi consiglieri e ai procuratori, quindi precedeva
tutti gli altri magistrati. Vestiva di
porpora, con una pompa esteriore in alcuni
casi simile a quella del doge e come il doge
aveva l’appellativo di eccellenza. Era il capo
della Cancelleria Ducale (intesa come ufficio
e archivio). Alla sua morte venivano celebrati
imponenti funerali di Stato, uguali al
doge o al patriarca. Al di là della pompa, il
suo compito era soprattutto quello di sorvegliare
la registrazione degli atti pubblici
e assicurarne la conservazione aiutato da
numerosi segretari. Al Cancellier Grando
spettava in particolare la proclamazione
delle elezioni in seno ai consigli e, dal 1411,
la compilazione degli elenchi fora papalistas,
cioè di quei patrizi che, per motivi di parentele,
dovevano essere esclusi dalle votazioni
inerenti alle questioni sulla religione e
sul papato. Gli spettava, inoltre, la nomina
dei notai, il cui Collegio egli presiedeva insieme
coi due Cancellieri Inferiori. Egli era
infine il solo possessore delle chiavi di uno
speciale armadio della Segreta in cui venivano
custoditi i trattati con le potenze straniere.
In tutto ci furono 44 cancellieri:
198
@Cancelliere, vedi Podestà.
@Canciano da Venezia, fonditore veneziano
del 18° sec., fuse tra l’altro una campana
della Chiesa di S. Stae (Eustachio). I suoi discendenti
utilizzarono il cognome Canciano
per firmare le loro opere (Canciani veneti
opus). Nel 1808 Domenico Canciano, o Canciani,
fuse una campana per il Campanile di
S. Marco, ma le sue campane furono vendute
anche fuori Venezia. A Rovigno, in
Istria, nella Chiesa di S. Eufemia è conservata
una grande campana che porta il suo nome.
@Candi, Giovanni (ignota la data di nascita,
morì a Venezia nel 1506), realizzò nel 1499
la Scala del Bovolo (in veneziano bovolo vale
chiocciola) nel cortile di Palazzo Contarini
del Bovolo (S. Marco). È una costruzione
cilindrica che ricorda strutturalmente la
Torre di Pisa. Alcuni studiosi basandosi su
relazioni stilistiche con i capitelli di S. Salvador
suggeriscono che il progettista della
scala possa essere stato non già Candi, l’umile
carpentiere, ma Giorgio Spavento,
proto della Signoria.
@Candia, porto principale dell’Isola di Creta,
vicino a Cnosso, capitale dell’antica civiltà
minoica. Il porto, chiamato Herakleion dai
greci, Heraclium dai romani, fu rinominato
Qandiah dagli arabi, per ricordare un fossato
che proteggeva la città, nome mantenuto
dai bizantini, quando riconquistarono l’isola
(961), e dai veneziani, che lo estesero a
tutta l’isola difesa dalla flotta veneziana.
Dopo la caduta di Costantinopoli (1453), la
necessità di proteggere le città principali
dell’isola con fortificazioni diventò sempre
più importante: si eresse una fortezza (1523-
1540) a difesa del porto dalle incursioni dei
corsari e si alzarono mura imponenti (1540-
1560) su progetto di Michele Sanmicheli; in
aggiunta, 7 bastioni si fecero sporgere fuori
dalle mura per assicurare una protezione
supplementare. Le fortificazioni includevano
le gallerie sotterranee che permettevano
di attaccare il nemico di sorpresa. Nel 1647
i turchi, dopo avere invaso l’isola, fecero
convergere il loro esercito su Candia difesa
da Francesco Morosini, la cui straordinaria
resistenza sollevò ammirazione in Europa:
molti vollero partecipare alla difesa di Candia,
il papa Alessandro VII lanciò un appello
e persino la Francia inviò un battaglione
camuffato sotto le insegne papali,
per non compromettere il rapporto col sultano
suo tradizionale alleato. Nel 1667 i turchi,
decisi a prendere l’isola, schierarono un
esercito di 70mila uomini. Gli attacchi si
susseguirono incessanti, ma senza successo,
malgrado le informazioni carpite dai turchi
a uno degli ingegneri veneziani. Poi, nel
1669, dopo un tentativo infruttuoso del battaglione
francese di rompere l’assedio turco,
il Morosini iniziò trattative di pace perché
la guerra condotta per oltre vent’anni
aveva consumato le risorse della Repubblica.
Ai veneziani fu permesso di lasciare Candia
senza essere attaccati e con loro si trasferì
nelle isole ioniche la maggior parte delle
famiglie cretesi. Quando i turchi entrarono
a Candia non vi trovarono più di 50 abitanti.
I segni della dominazione veneziana
non furono danneggiati o saccheggiati, ecco
perché ancora nel 21° sec., a Candia, si possono
trovare tanti rilievi con il leone alato.
@Candia, Assedio di, vedi Guerre.
@Candiani, Centro Culturale, sorto a Mestre,
in uno slargo alle spalle di Piazza Ferretto,
è luogo di animazione culturale, sede di incontri,
mostre, convegni e altro. È intitolato
al pittore Luigi Candiani [vedi].
@Candiani, famiglia, vedi Sanudo.
@Candiani, Luigi, detto Gigi (1903-1963), pittore.
Nella vita era un fornaio. Si avvicinò al
gruppo di Burano, imparando a cogliere la
199
luce e i colori della natura,
ma nessuno più di lui riuscì
a rendere certi cieli sfumati
nel rosa e nel celestino propri
di quell’ora mattutina
cara ai fornai, certi ricami di
orti e vigneti e gradazioni di
rossi, verdi, blu. Fu considerato
un maestro. A lui è stato
dedicato il Centro Culturale
Candiani di Mestre.
@Candiano, vedi Sanudo.
@Candiano, Giovanni, vedi
Bocconio, Nicolò.
@Candiano, Marina, dogaressa,
moglie del doge Tribuno
Memmo (979-991) e
figlia del doge Pietro Candiano
IV (959-976).
@Candiano, Pietro, uno degli
artefici della congiura che
portò all’assassinio del doge
Pietro Tradonico (837-
864). Fu condannato all’esilio
a Costantinopoli.
@Candiano, Pietro I, 16° doge
(17 aprile 887-18 settembre
887). Aveva 45 anni, essendo
nato nell’anno 842,
ed era il primo doge appartenente
a una famiglia nuova.
Lo si considerava molto
religioso, saggio e generoso,
energico e battagliero.
Vantava una discendenza
romana e si proponeva quale
mediatore fra le diverse
fazioni politiche che dividevano
le grandi famiglie veneziane.
Pochi mesi dopo
l’elezione, il giovane e decisionista
doge condusse personalmente una
spedizione contro la Pagania, da dove partivano
gli attacchi dei pirati narentani che
infestavano le acque dell’Adriatico. Egli
voleva risolvere una volta per tutte uno dei
problemi fondamentali della vita lagunare,
vale a dire la difesa contro i pericoli che
venivano dall’esterno, ma rimase ucciso in
combattimento (18 settembre). Fu il primo
doge a morire in battaglia. Il suo corpo
venne portato a Grado e lì
sepolto nell’atrio della Chiesa
di S. Eufemia, mentre molti
secoli dopo Marin Sanudo
scrisse che il doge fu sepolto
a Novigrad, in Dalmazia,
là dove incontrò la morte.
@Candiano, Pietro II, 19° doge
(932-939). Figlio del doge
Pietro I (887), s’impegnò a
consolidare il predominio
della Repubblica, dapprima
lottando contro Comacchio
[vedi], che continuava a disturbare
il commercio fluviale
dei veneziani, poi contro
il marchese d’Istria, Vintero
o Wintero. Comacchio fu occupata
e incendiata e venne
obbligata a riconoscere l’autorità
della Repubblica. Il
marchese istriano dovette
impegnarsi a pagare un tributo
annuo di 100 anfore di
vino in cambio di un libero
mercato.
@Candiano, Pietro III, 21° doge
(942-959), figlio del 19°
doge Pietro Candiano II
(932-939), che le aveva tentate
tutte pur di lasciargli il
Dogado in eredità, ma non
vi era riuscito. Il primo atto
del nuovo doge fu una spedizione
punitiva contro il
patriarca di Aquileia che
aveva fatto una scorreria a
Grado, ma l’episodio che gli
diede più lustro fu la liberazione
delle fanciulle rapite
dai pirati narentani durante
la Festa dei matrimoni, poi diventata Festa
delle Marie [vedi]. Nel 958 Pietro Candiano
IV, bramoso di potere, si schierò contro il
padre: la città si spaccò in due, da una
parte i seguaci del doge (filobizantino) e
dall’altra i seguaci del figlio (che parteggiava
per la terraferma e i latifondisti) e in
una sola giornata per le strade di Venezia
furono impiccati 132 cospiratori. Tra i cospiratori
c’era il figlio del doge, Pietro IV,
appunto, che si rifugiò a Ravenna
presso il marchese
Guido. Qui ricevette anche
l’appoggio del re d’Italia
Berengario II (950-961) e la
possibilità di disporre di
una flotta di sei navi da
guerra per attaccare il padre
(959), il quale intanto moriva
di crepacuore e veniva
sepolto a S. Ilario. La lotta
per il potere dunque si concluse
senza scontri tra padre
e figlio e i seguaci di quest’ultimo
andarono a prenderlo
a Ravenna e lo condussero
a Venezia, dove fu
acclamato doge.
@Candiano, Pietro IV, 22° doge
(959-11 luglio 976). Già
associato al dogado, aveva
cospirato contro il padre,
Pietro III, per meri interessi:
il nuovo doge parteggiava
per la terraferma e per il latifondo;
il padre Pietro III
invece, credeva nella tradizione
marittima ed era perciò
filobizantino. La città si spaccò in due,
ci furono delle condanne a morte e Pietro
IV, mandato in esilio, si rifugiò a Ravenna,
dove con l’aiuto del re d’Italia Berengario
II, che gli mise a disposizione sei navi da
guerra, si accinse ad attaccare il padre
(959) che però morì di crepacuore. Eletto
doge, Pietro IV venne in seguito appoggiato
dall’imperatore Ottone I (962-973)
che gli fornì un presidio militare a difesa
del Palazzo Ducale. Da parte sua il doge
ripudiò la moglie e costrinse il figlio Vitale,
avuto da lei, a farsi prete (diventò poi
patriarca di Grado), quindi si sposò con
Waldrada, cugina della consorte di Ottone
I, dalla quale ebbe un figlio. Dopo la morte
di Ottone I e l’ascesa al trono di Ottone II
(973-983), troppo preso da questioni interne,
gli avversari politici di Pietro Candiano
IV, sponsorizzati dal basileus, credettero
giunto il momento per detronizzarlo: incendiarono
Palazzo Ducale e massacrarono
il doge e il figlioletto.
200
@Candiano, Vitale, 20° patriarca
di Grado con giurisdizione
su Venezia (967-1018).
@Candiano, Vitale, 24° doge
(978-979), «uomo di grande
prudenza e bontà», forse
fratello del doge Pietro IV.
Il nuovo doge fu costretto ad
abdicare per una grave malattia
ed entrò nel Convento
di S. Ilario, dove morì quattro
giorni dopo.
@Candianus, Thomas, uno
dei consoli padovani inviati
nel 421 per soprintendere
alla costruzione della Chiesa
di S. Giacometo.
@Candida, Luigi, rettore di
Ca’ Foscari (1971-1974).
@Candidiano di Rimini, 5°
patriarca di Aquileia con sede
a Grado (607-612), eletto
dall’esarca Smaragdo. Con
Candidiano cessò definitivamente
lo scisma dei Tre capitoli
[vedi], ma si aprì il conflitto
con l’altro patriarca,
Giovanni di Aquileia, eletto
da Gisulfo, duca longobardo ariano del
Friuli. Da quel momento e per i successivi
150 anni vi furono due distinti patriarchi di
Aquileia: uno scismatico tricapitolino con
sede ad Aquileia e con giurisdizione sulle
diocesi del regno longobardo; uno ortodosso
con sede a Grado e con giurisdizione
sulle diocesi appartenenti all’impero bizantino,
tra cui quelle della laguna veneziana.
@Candiotto, Entinopo, costruttore cretese di
barche, al quale si deve una delle leggende
sulla fondazione della Chiesa di S. Giacometo
(S. Polo): allo scoppio di un incendio
(418), che coinvolse 24 case di legno nell’Isola
di Rialto, egli espresse, assieme agli
astanti, un voto augurale, promise di costruire
a sue spese una chiesa affinché un
episodio del genere non avesse più a ripetersi.
Non fece in tempo a esprimere il voto
che «s’estinse la fiamma da una repentina
pioggia» [Sansovino 2].
@Canea (La), la seconda città dell’Isola di
Creta dopo Candia.
201
